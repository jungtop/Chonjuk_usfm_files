\mt ༄༅། །བྱང་ཆུབ་སེམས་དཔའི་སྤྱོད་པ་ལ་འཇུག་པ་བཞུགས་སོ།།
\b
\v 1 ༄༅༅། །རྒྱ་གར་སྐད་དུ། བོ་དྷི་སཏྭ་ཙརྱ་ཨ་བ་ཏཱ་ར། བོད་སྐད་དུ། བྱང་ཆུབ་སེམས་དཔའི་སྤྱོད་པ་ལ་འཇུག་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
\b
\q
\b
\v 2 བདེ་གཤེགས་ཆོས་ཀྱི་སྐུ་མངའ་སྲས་བཅས་དང་། །
\q1 ཕྱག་འོས་ཀུན་ལའང་གུས་པར་ཕྱག་འཚལ་ཏེ། །
\q1 བདེ་གཤེགས་སྲས་ཀྱི་སྡོམ་ལ་འཇུག་པ་ནི། །
\q1 ལུང་བཞིན་མདོར་བསྡུས་ནས་ནི་བརྗོད་པར་བྱ། །
\b
\q
\b
\v 3 སྔོན་ཆད་མ་བྱུང་བ་ཡང་འདིར་བརྗོད་མེད། །
\q1 སྡེབ་སྦྱོར་མཁས་པའང་བདག་ལ་ཡོད་མིན་ཏེ། །
\q1 དེ་ཕྱིར་གཞན་དོན་བསམ་པ་བདག་ལ་མེད། །
\q1 རང་གི་ཡིད་ལ་བསྒོམ་ཕྱིར་ངས་འདི་བརྩམས། །
\b
\q
\b
\v 4 དགེ་བ་བསྒོམ་ཕྱིར་བདག་གི་དད་པའི་ཤུགས། །
\q1 འདི་དག་གིས་ཀྱང་རེ་ཞིག་འཕེལ་འགྱུར་ལ། །
\q1 བདག་དང་སྐལ་བ་མཉམ་པ་གཞན་གྱིས་ཀྱང་། །
\q1 ཅི་སྟེ་འདི་དག་མཐོང་ན་དོན་ཡོད་འགྱུར། །
\b
\q
\b
\v 5 དལ་འབྱོར་འདི་ནི་རྙེད་པར་ཤིན་ཏུ་དཀའ། །
\q1 སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །
\q1 གལ་ཏེ་འདི་ལ་ཕན་པ་མ་བསྒྲུབས་ན། །
\q1 ཕྱིས་འདི་ཡང་དག་འབྱོར་པར་ག་ལ་འགྱུར། །
\b
\q
\b
\v 6 ཇི་ལྟར་མཚན་མོ་མུན་ནག་སྤྲིན་རུམ་ན། །
\q1 གློག་འགྱུ་སྐད་ཅིག་བར་སྣང་སྟོན་པ་ལྟར། །
\q1 དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །
\q1 འཇིག་རྟེན་བསོད་ནམས་བློ་གྲོས་ཐང་འགའ་འབྱུང་། །
\b
\q
\b
\v 7 དེ་ལྟས་དགེ་བ་ཉམ་ཆུང་ཉིད་ལ་རྟག། །
\q1 སྡིག་པ་སྟོབས་ཆེན་ཤིན་ཏུ་མི་བཟད་པ། །
\q1 དེ་ནི་རྫོགས་པའི་བྱང་ཆུབ་སེམས་མིན་པ། །
\q1 དགེ་གཞན་གང་གིས་ཟིལ་གྱིས་གནོན་པར་འགྱུར། །
\b
\q
\b
\v 8 བསྐལ་པ་དུ་མར་རབ་དགོངས་མཛད་པ་ཡི། །
\q1 ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །
\q1 འདིས་ནི་ཚད་མེད་སྐྱེ་བོའི་ཚོགས་རྣམས་ཀྱིས། །
\q1 བདེ་མཆོག་བདེ་བླག་ཉིད་དུ་ཐོབ་པར་བྱེད། །
\b
\q
\b
\v 9 སྲིད་པའི་སྡུག་བསྔལ་བརྒྱ་ཕྲག་གཞོམ་འདོད་ཅིང་། །
\q1 སེམས་ཅན་མི་བདེ་བསལ་བར་འདོད་པ་དང་། །
\q1 བདེ་མང་བརྒྱ་ཕྲག་སྤྱོད་པར་འདོད་པས་ཀྱང་། །
\q1 བྱང་ཆུབ་སེམས་ཉིད་རྟག་ཏུ་གཏང་མི་བྱ། །
\b
\q
\b
\v 10 བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །
\q1 འཁོར་བའི་བཙོན་རར་བསྡམས་པའི་ཉམ་ཐག་རྣམས། །
\q1 བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །
\q1 འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །
\b
\q
\b
\v 11 གསེར་འགྱུར་རྩི་ཡི་རྣམ་པ་མཆོག་ལྟ་བུ། །
\q1 མི་གཙང་ལུས་འདི་བླངས་ནས་རྒྱལ་བའི་སྐུ། །
\q1 རིན་ཆེན་རིང་ཐང་མེད་པར་བསྒྱུར་བས་ན། །
\q1 བྱང་ཆུབ་སེམས་ཞེས་བྱ་བ་རབ་བརྟན་ཟུང་། །
\b
\q
\b
\v 12 འགྲོ་བའི་དེད་དཔོན་གཅིག་པུ་ཚད་མེད་བློས། །
\q1 ལེགས་པར་ཡོངས་སུ་བརྟགས་ན་རིན་ཆེ་བས། །
\q1 འགྲོ་བའི་གནས་དང་བྲལ་བར་འདོད་པ་རྣམས། །
\q1 རིན་ཆེན་བྱང་ཆུབ་སེམས་ལེགས་བརྟན་པར་ཟུང་། །
\b
\q
\b
\v 13 དགེ་བ་གཞན་ཀུན་ཆུ་ཤིང་བཞིན་དུ་ནི། །
\q1 འབྲས་བུ་བསྐྱེད་ནས་ཟད་པར་འགྱུར་བ་ཉིད། །
\q1 བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །
\q1 འབྲས་བུ་འབྱིན་པས་མི་ཟད་འཕེལ་བར་འགྱུར། །
\b
\q
\b
\v 14 སྡིག་པ་ཤིན་ཏུ་མི་བཟད་བྱས་ན་ཡང་། །
\q1 དཔའ་ལ་བརྟེན་ནས་འཇིགས་པ་ཆེན་པོ་ལྟར། །
\q1 གང་ལ་བརྟེན་ནས་ཡུད་ཀྱིས་སྒྲོལ་འགྱུར་བ། །
\q1 དེ་ལ་བག་ཅན་རྣམས་ཀྱིས་ཅིས་མི་བརྟེན། །
\b
\q
\b
\v 15 དེས་ནི་དུས་མཐའི་མེ་བཞིན་སྡིག་ཆེན་རྣམས། །
\q1 སྐད་ཅིག་གཅིག་གིས་ངེས་པར་སྲེག་པར་བྱེད། །
\q1 དེ་ཡི་ཕན་ཡོན་དཔག་ཏུ་མེད་པ་དག །
\q1 བྱམས་མགོན་བློ་དང་ལྡན་པས་ནོར་བཟངས་བཤད། །
\b
\q
\b
\v 16 བྱང་ཆུབ་སེམས་དེ་མདོར་བསྡུས་ན། །
\q1 རྣམ་པ་གཉིས་སུ་ཤེས་བྱ་སྟེ། །
\q1 བྱང་ཆུབ་སྨོན་པའི་སེམས་དང་ནི། །
\q1 བྱང་ཆུབ་འཇུག་པ་ཉིད་ཡིན་ནོ། །
\b
\q
\b
\v 17 འགྲོ་བར་འདོད་དང་འགྲོ་བ་ཡི། །
\q1 བྱེ་བྲག་ཇི་ལྟར་ཤེས་པ་ལྟར། །
\q1 དེ་བཞིན་མཁས་པས་འདི་གཉིས་ཀྱི། །
\q1 བྱེ་བྲག་རིམ་བཞིན་ཤེས་པར་བྱ། །
\b
\q
\b
\v 18 བྱང་ཆུབ་སྨོན་པའི་སེམས་ལས་ནི། །
\q1 འཁོར་ཚེ་འབྲས་བུ་ཆེ་འབྱུང་ཡང་། །
\q1 ཇི་ལྟར་འཇུག་པའི་སེམས་བཞིན་དུ། །
\q1 བསོད་ནམས་རྒྱུན་ཆགས་འབྱུང་བ་མིན། །
\b
\q
\b
\v 19 གང་ནས་བཟུང་སྟེ་སེམས་ཅན་ཁམས། །
\q1 མཐའ་ཡས་རབ་ཏུ་དགྲོལ་བའི་ཕྱིར། །
\q1 མི་ལྡོག་པ་ཡི་སེམས་ཀྱིས་སུ། །
\q1 སེམས་དེ་ཡང་དག་བླངས་གྱུར་པ། །
\b
\q
\b
\v 20 དེང་ནས་བཟུང་སྟེ་གཉིད་ལོག་གམ། །
\q1 བག་མེད་གྱུར་ཀྱང་བསོད་ནམས་ཤུགས། །
\q1 རྒྱུན་མི་འཆད་པར་དུ་མ་ཞིག །
\q1 ནམ་མཁའ་མཉམ་པར་རབ་ཏུ་འབྱུང་། །
\b
\q
\b
\v 21 འདི་ནི་འཐད་པ་དང་བཅས་པར། །
\q1 ལག་བཟང་གིས་ནི་ཞུས་པ་ལས། །
\q1 དམན་མོས་སེམས་ཅན་དོན་གྱི་ཕྱིར། །
\q1 དེ་བཞིན་གཤེགས་པ་ཉིད་ཀྱིས་གསུངས། །
\b
\q
\b
\v 22 སེམས་ཅན་རྣམས་ཀྱི་ཀླད་ནད་ཙམ། །
\q1 བསལ་ལོ་སྙམ་དུ་བསམས་ན་ཡང་། །
\q1 ཕན་འདོགས་བསམ་པ་དང་ལྡན་དེ། །
\q1 བསོད་ནམས་དཔག་མེད་ལྡན་གྱུར་ན། །
\b
\q
\b
\v 23 སེམས་ཅན་རེ་རེའི་མི་བདེ་བ། །
\q1 དཔག་ཏུ་མེད་པ་བསལ་འདོད་ཅིང་། །
\q1 རེ་རེའང་ཡོན་ཏན་དཔག་མེད་དུ། །
\q1 བསྒྲུབ་པར་འདོད་པ་སྨོས་ཅི་དགོས། །
\b
\q
\b
\v 24 ཕའམ་ཡང་ན་མ་ཡང་རུང་། །
\q1 སུ་ལ་འདི་འདྲའི་ཕན་སེམས་ཡོད། །
\q1 ལྷ་དང་དྲང་སྲོང་རྣམས་ཀྱང་རུང་། །
\q1 ཚངས་པ་ལ་ཡང་འདི་ཡོད་དམ། །
\b
\q
\b
\v 25 སེམས་ཅན་དེ་དག་ཉིད་ལ་སྔོན། །
\q1 རང་གི་དོན་དུ་འདི་འདྲའི་སེམས། །
\q1 རྨི་ལམ་དུ་ཡང་མ་རྨིས་ན། །
\q1 གཞན་གྱི་དོན་དུ་ག་ལ་སྐྱེ། །
\b
\q
\b
\v 26 གཞན་དག་རང་གི་དོན་དུ་ཡང་། །
\q1 མི་འབྱུང་སེམས་ཅན་དོན་སེམས་གང་། །
\q1 སེམས་ཀྱི་རིན་ཆེན་ཁྱད་པར་འདི། །
\q1 སྔ་ན་མེད་པའི་རྨད་ཅིག་འཁྲུངས། །
\b
\q
\b
\v 27 འགྲོ་བ་ཀུན་གྱི་དགའ་བའི་རྒྱུ། །
\q1 སེམས་ཅན་སྡུག་བསྔལ་རྩིར་གྱུར་པ། །
\q1 རིན་ཆེན་སེམས་ཀྱི་བསོད་ནམས་གང་། །
\q1 དེ་ལ་ཇི་ལྟར་གཞལ་གྱིས་ལང་། །
\b
\q
\b
\v 28 ཕན་པར་བསམས་པ་ཙམ་གྱིས་ཀྱང་། །
\q1 སངས་རྒྱས་མཆོད་ལས་ཁྱད་འཕགས་ན། །
\q1 སེམས་ཅན་མ་ལུས་ཐམས་ཅད་ཀྱི། །
\q1 བདེ་དོན་བརྩོན་པ་སྨོས་ཅི་དགོས། །
\b
\q
\b
\v 29 སྡུག་བསྔལ་འདོར་འདོད་སེམས་ཡོད་ཀྱང་། །
\q1 སྡུག་བསྔལ་ཉིད་ལ་མངོན་པར་རྒྱུག །
\q1 བདེ་བ་འདོད་ཀྱང་གཏི་མུག་པས། །
\q1 རང་གི་བདེ་བ་དགྲ་ལྟར་འཇོམས། །
\b
\q
\b
\v 30 གང་ཞིག་བདེ་བས་ཕོངས་པ་དང་། །
\q1 སྡུག་བསྔལ་མང་ལྡན་དེ་དག་ལ། །
\q1 བདེ་བ་ཀུན་གྱིས་ཚིམ་པ་དང་། །
\q1 སྡུག་བསྔལ་ཐམས་ཅད་གཅོད་བྱེད་ཅིང་། །
\b
\q
\b
\v 31 གཏི་མུག་ཀྱང་ནི་སེལ་བྱེད་པ། །
\q1 དེ་དང་དགེ་མཚུངས་ག་ལ་ཡོད། །
\q1 དེ་འདྲའི་བཤེས་ཀྱང་ག་ལ་ཡོད། །
\q1 བསོད་ནམས་དེ་འདྲའང་ག་ལ་ཡོད། །
\b
\q
\b
\v 32 ཕན་བཏགས་ལན་ལོན་གང་ཡིན་པ། །
\q1 དེ་ཡང་རེ་ཞིག་བསྔགས་འོས་ན། །
\q1 མ་བཅོལ་ལེགས་པར་བྱེད་པ་ཡི། །
\q1 བྱང་ཆུབ་སེམས་དཔའ་སྨོས་ཅི་དགོས། །
\b
\q
\b
\v 33 འགྲོ་བ་ཉུང་ཟད་ནར་མའི་ཟས་སྦྱོར་བ། །
\q1 སྐད་ཅིག་ཟས་ཙམ་སྦྱིན་པར་བྱེད་པ་དང་། །
\q1 བརྙས་བཅས་ཉིན་ཕྱེད་འདྲངས་པར་བྱེད་པ་ཡང་། །
\q1 དགེ་བ་བྱེད་པ་ཡིན་ཞེས་སྐྱེ་བོས་བཀུར། །
\b
\q
\b
\v 34 སེམས་ཅན་གྲངས་མཐའ་ཡས་ལ་དུས་རིང་དུ། །
\q1 བདེ་བར་གཤེགས་ཀྱི་བདེ་བ་བླ་ན་མེད། །
\q1 ཡིད་ལ་བསམ་པ་མཐའ་དག་རྫོགས་བྱེད་པ། །
\q1 རྟག་ཏུ་སྦྱིན་པ་ལྟ་ཞིག་སྨོས་ཅི་དགོས། །
\b
\q
\b
\v 35 གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །
\q1 གལ་ཏེ་ངན་སེམས་སྐྱེད་པར་བྱེད་ན་དེ། །
\q1 ངན་སེམས་བསྐྱེད་པའི་གྲངས་བཞིན་བསྐལ་པར་ནི། །
\q1 དམྱལ་བར་གནས་པར་འགྱུར་ཞེས་ཐུབ་པས་གསུངས། །
\b
\q
\b
\v 36 འོན་ཏེ་གང་ཞིག་ཡིད་རབ་དང་བྱེད་ན། །
\q1 དེ་ཡི་འབྲས་བུ་དེ་བས་ལྷག་པར་འཕེལ། །
\q1 རྒྱལ་སྲས་རྣམས་ལ་དོ་གལ་ཆེན་པོས་ཀྱང་། །
\q1 སྡིག་པ་མི་འབྱུང་དགེ་བ་ངང་གིས་འཕེལ། །
\b
\q
\b
\v 37 གང་ལ་སེམས་ཀྱི་དམ་པ་རིན་ཆེན་དེ། །
\q1 སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །
\q1 གང་ལ་གནོད་པ་བྱས་ཀྱང་བདེ་འབྲེལ་བ། །
\q1 བདེ་བའི་འབྱུང་གནས་དེ་ལ་སྐྱབས་སུ་མཆི། །
\b
\q
\b
\v 38 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས་བྱང་ཆུབ་སེམས་ཀྱི་ཕན་ཡོན་བཤད་པ་ཞེས་བྱ་བ་སྟེ་ལེའུ་དང་པོའོ།། །
\q1 །
\b
\q
\b
\v 39 རིན་ཆེན་སེམས་དེ་གཟུང་བར་བྱ་བའི་ཕྱིར། །
\q1 དེ་བཞིན་གཤེགས་པ་རྣམས་དང་དམ་པའི་ཆོས། །
\q1 དཀོན་མཆོག་དྲི་མ་མེད་དང་སངས་རྒྱས་སྲས། །
\q1 ཡོན་ཏན་རྒྱ་མཚོ་རྣམས་ལ་ལེགས་པར་མཆོད།།
\b
\q
\b
\v 40 མེ་ཏོག་འབྲས་བུ་ཇི་སྙེད་ཡོད་པ་དང་། །
\q1 སྨན་གྱི་རྣམ་པ་གང་ཞིག་ཡོད་པ་དང་། །
\q1 འཇིག་རྟེན་རིན་ཆེན་ཇི་སྙེད་ཡོད་པ་དང་། །
\q1 ཆུ་གཙང་ཡིད་དུ་འོང་བ་ཅི་ཡོད་དང་། །
\b
\q
\b
\v 41 རིན་ཆེན་རི་བོ་དང་ནི་དེ་བཞིན་དུ། །
\q1 ནགས་ཚལ་ས་ཕྱོགས་དབེན་ཞིང་ཉམས་དགའ་དང་། །
\q1 ལྗོན་ཤིང་མེ་ཏོག་རྒྱན་སྤྲས་སྤུད་པ་དང་། །
\q1 ཤིང་གང་འབྲས་བཟང་ཡལ་ག་དུད་པ་དང་། །
\b
\q
\b
\v 42 ལྷ་སོགས་འཇིག་རྟེན་ན་ཡང་དྲི་དང་ནི། །
\q1 སྤོས་དང་དཔག་བསམ་ཤིང་དང་རིན་ཆེན་ཤིང་། །
\q1 མ་རྨོས་འཁྲུངས་པའི་ལོ་ཏོག་རྣམ་པ་དང་། །
\q1 གཞན་ཡང་མཆོད་པར་འོས་པའི་རྒྱན་རྣམས་ནི། །
\b
\q
\b
\v 43 མཚོ་དང་རྫིང་བུ་པདྨས་བརྒྱན་པ་དག །
\q1 ངང་པ་ཤིན་ཏུ་སྐད་སྙན་ཡིད་འོང་ལྡན། །
\q1 ནམ་མཁའ་རབ་འབྱམས་ཁམས་ཀྱི་མཐས་གཏུགས་ན། །
\q1 ཡོངས་སུ་གཟུང་བ་མེད་པ་དེ་དག་ཀུན། །
\b
\q
\b
\v 44 བློ་ཡིས་བླངས་ནས་ཐུབ་པ་སྐྱེས་ཀྱི་མཆོག །
\q1 སྲས་དང་བཅས་པ་རྣམས་ལ་ལེགས་འབུལ་ན། །
\q1 ཡོན་གནས་དམ་པ་ཐུགས་རྗེ་ཆེ་རྣམས་ཀྱིས། །
\q1 བདག་ལ་བརྩེར་དགོངས་བདག་གི་འདི་དག་བཞེས། །
\b
\q
\b
\v 45 བདག་ནི་བསོད་ནམས་མི་ལྡན་བཀྲེན་ཆེན་ཏེ། །
\q1 མཆོད་པའི་ནོར་གཞན་བདག་ལ་ཅང་མ་མཆིས། །
\q1 དེས་ན་གཞན་དོན་དགོངས་པའི་མགོན་གྱིས་འདི། །
\q1 བདག་གི་དོན་སླད་ཉིད་ཀྱི་མཐུས་བཞེས་ཤིག །
\b
\q
\b
\v 46 རྒྱལ་དང་ད་སྲས་རྣམས་ལ་བདག་གིས་ནི། །
\q1 བདག་གི་ལུས་ཀུན་གཏན་དུ་དབུལ་བར་བགྱི། །
\q1 སེམས་དཔའ་མཆོག་རྣམས་བདག་ནི་ཡོངས་བཞེས་ཤིག །
\q1 གུས་པས་ཁྱེད་ཀྱི་འབངས་སུ་མཆི་བར་བགྱི། །
\b
\q
\b
\v 47 བདག་ནི་ཁྱེད་ཀྱིས་ཡོངས་སུ་བཟུང་བས་ན། །
\q1 སྲིད་ན་མི་འཇིགས་སེམས་ཅན་ཕན་པ་བགྱིད། །
\q1 སྔོན་གྱི་སྡིག་ལས་ཡང་དག་འདའ་བགྱིད་ཅིང་། །
\q1 སྡིག་པ་གཞན་ཡང་སླན་ཆད་མི་བགྱིད་དོ། །
\b
\q
\b
\v 48 ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །
\q1 ཤེལ་གྱི་ས་གཞི་གསལ་ཞིང་འཚེར་བ་ལྟར། །
\q1 རིན་ཆེན་འབར་བའི་ཀ་བ་ཡིད་འོང་ལྡན། །
\q1 མུ་ཏིག་འོད་ཆགས་བླ་རེ་བྲེས་པ་དེར། །
\b
\q
\b
\v 49 དེ་བཞིན་གཤེགས་དང་དེ་ཡི་སྲས་རྣམས་ལ། །
\q1 རིན་ཆེན་བུམ་པ་མང་པོ་སྤོས་ཀྱི་ཆུ། །
\q1 ཡིད་འོང་ལེགས་པར་བཀང་བ་གླུ་དང་ནི། །
\q1 རོལ་མོར་བཅས་པ་དུ་མས་སྐུ་ཁྲུས་གསོལ། །
\b
\q
\b
\v 50 དེ་དག་སྐུ་ལ་མཚུངས་པ་མེད་པའི་གོས། །
\q1 གཙང་ལ་དྲི་རབ་བསྒོས་པས་སྐུ་ཕྱིའོ། །
\q1 དེ་ནས་དེ་ལ་ཁ་དོག་ལེགས་བསྒྱུར་བའི། །
\q1 ན་བཟའ་ཤིན་ཏུ་དྲི་ཞིམ་དམ་པ་འབུལ། །
\b
\q
\b
\v 51 གོས་བཟང་སྲབ་ལ་འཇམ་པ་སྣ་ཚོགས་དང་། །
\q1 རྒྱན་མཆོག་བརྒྱ་ཕྲག་དེ་དང་དེ་དག་གིས། །
\q1 འཕགས་པ་ཀུན་དུ་བཟང་དང་འཇམ་དབྱངས་དང་། །
\q1 འཇིག་རྟེན་དབང་ཕྱུག་སོགས་ལའང་བརྒྱན་པར་བགྱི། །
\b
\q
\b
\v 52 སྟོང་གསུམ་ཀུན་དུ་དྲི་ངད་ལྡང་བ་ཡི། །
\q1 དྲི་མཆོག་རྣམས་ཀྱིས་ཐུབ་དབང་ཀུན་གྱི་སྐུ། །
\q1 གསེར་སྦྱངས་བཙོ་མ་བྱི་དོར་བྱས་པ་ལྟར། །
\q1 འོད་ཆགས་འབར་བ་དེ་དག་བྱུག་པར་བགྱི། །
\b
\q
\b
\v 53 ཐུབ་དབང་མཆོད་གནས་མཆོག་ལ་ཡིད་འོང་བའི། །
\q1 མེ་ཏོག་མནྡ་ར་དང་པདྨ་དང་། །
\q1 ཨུཏྤལ་ལ་སོགས་དྲི་ཞིམ་ཐམས་ཅད་དང་། །
\q1 ཕྲེང་བ་སྤེལ་ལེགས་ཡིད་འོང་རྣམས་ཀྱིས་མཆོད། །
\b
\q
\b
\v 54 སྤོས་མཆོག་ཡིད་འཕྲོག་དྲི་ངད་ཁྱབ་པ་ཡི། །
\q1 བདུག་པའི་སྤྲིན་ཚོགས་རྣམས་ཀྱང་དེ་ལ་དབུལ། །
\q1 ཞལ་ཟས་བཟའ་བཏུང་སྣ་ཚོགས་བཅས་པ་ཡི། །
\q1 ལྷ་བཤོས་རྣམས་ཀྱང་དེ་ལ་དབུལ་བར་བགྱི། །
\b
\q
\b
\v 55 གསེར་གྱི་པདྨ་ཚར་དུ་དངར་བ་ཡི། །
\q1 རིན་ཆེན་སྒྲོན་མ་རྣམས་ཀྱང་དབུལ་བར་བགྱི། །
\q1 ས་གཞི་བསྟར་བ་སྤོས་ཀྱིས་བྱུགས་པ་དེར། །
\q1 མེ་ཏོག་ཡིད་འོང་སིལ་མ་དགྲམ་པར་བྱ། །
\b
\q
\b
\v 56 གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །
\q1 མུ་ཏིག་རིན་ཆེན་རྒྱན་འཕྱང་མཛེས་འབར་བ། །
\q1 དཔག་ཡས་ནམ་མཁའི་རྒྱན་གྱུར་དེ་དག་ཀྱང་། །
\q1 ཐུགས་རྗེའི་རང་བཞིན་ཅན་ལ་དབུལ་བར་བགྱི། །
\b
\q
\b
\v 57 རིན་ཆེན་གདུགས་མཛེས་གསེར་གྱི་ཡུ་བ་ཅན། །
\q1 ཁོར་ཡུག་རྒྱན་གྱི་རྣམ་པ་ཡིད་འོང་ལྡན། །
\q1 དབྱིབས་ལེགས་བལྟ་ན་སྡུག་པ་བསྒྲེང་བ་ཡང་། །
\q1 རྟག་ཏུ་ཐུབ་དབང་རྣམས་ལ་དབུལ་བར་བགྱི། །
\b
\q
\b
\v 58 དེ་ལས་གཞན་ཡང་མཆོད་པའི་ཚོགས། །
\q1 རོལ་མོ་དབྱངས་སྙན་ཡིད་འོང་ལྡན། །
\q1 སེམས་ཅན་སྔག་བསྔལ་ཚིམ་བྱེད་པའི། །
\q1 སྤྲིན་རྣམས་སོ་སོར་གནས་གྱུར་ཅིག །
\b
\q
\b
\v 59 དམ་ཆོས་དཀོན་མཆོག་ཐམས་ཅད་དང་། །
\q1 མཆོད་རྟེན་རྣམས་དང་སྐུ་གཟུགས་ལ། །
\q1 རིན་ཆེན་མེ་ཏོག་ལ་སོགས་ཆར། །
\q1 རྒྱུན་མི་འཆད་པར་འབབ་པར་ཤོག། །
\b
\q
\b
\v 60 ཇི་ལྟར་འཇམ་དབྱངས་ལ་སོགས་པས། །
\q1 རྒྱལ་བ་རྣམས་ལ་མཆོད་མཛད་པ། །
\q1 དེ་བཞིན་བདག་གིས་དེ་བཞིན་གཤེགས། །
\q1 མགོན་པོ་སྲས་དང་བཅས་རྣམས་མཆོད། །
\b
\q
\b
\v 61 ཡོན་ཏན་རྒྱ་མཚོ་རྣམས་ལ་བདག །
\q1 བསྟོད་དབྱངས་ཡན་ལག་རྒྱ་མཚོས་བསྟོད། །
\q1 བསྟོད་དབྱངས་སྙན་སྤྲིན་དེ་དག་ལ། །
\q1 ངེས་པར་ཀུན་དུ་འབྱུང་གྱུར་ཅིག །
\b
\q
\b
\v 62 དུས་གསུམ་གཤེགས་པའི་སངས་རྒྱས་ཀུན། །
\q1 ཆོས་དང་ཚོགས་ཀྱི་མཆོག་བཅས་ལ། །
\q1 ཞིང་རྡུལ་ཀུན་གྱི་གྲངས་སྙེད་ཀྱི། །
\q1 ལུས་བཏུད་པ་ཡིས་བདག་ཕྱག་འཚལ། །
\b
\q
\b
\v 63 བྱང་ཆུབ་སེམས་ཀྱི་གཞི་རྣམས་དང་། །
\q1 མཆོད་རྟེན་རྣམས་ལ་བདག་ཕྱག་འཚལ། །
\q1 མཁན་པོ་དེ་བཞིན་སློབ་དཔོན་དང་། །
\q1 བརྟུལ་ཞུགས་མཆོག་ལ་ཕྱག་འཚལ་ལོ། །
\b
\q
\b
\v 64 བྱང་ཆུབ་སྙིང་པོར་མཆིས་ཀྱི་བར། །
\q1 སངས་རྒྱས་རྣམས་ལ་སྐྱབས་སུ་མཆི། །
\q1 ཆོས་དང་བྱང་ཆུབ་སེམས་དཔའ་ཡི། །
\q1 ཚོགས་ལའང་དེ་བཞིན་སྐྱབས་སུ་མཆི། །
\b
\q
\b
\v 65 ཕྱོགས་རྣམས་ཀུན་ན་བཞུགས་པ་ཡི། །
\q1 རྫོགས་སངས་རྒྱས་དང་བྱང་ཆུབ་སེམས། །
\q1 ཐུགས་རྗེ་ཆེན་པོ་མངའ་རྣམས་ལ། །
\q1 ཐལ་མོ་སྦྱར་ཏེ་གསོལ་བ་ནི། །
\b
\q
\b
\v 66 ཐོག་མ་མེད་ལྡན་འཁོར་བ་ནས། །
\q1 ཚེ་རབས་འདི་འམ་གཞན་དག་ཏུ། །
\q1 བདག་གིས་མ་འཚལ་སྡིག་བགྱིས་པའམ། །
\q1 བགྱིད་དུ་སྩལ་བ་ཉིད་དང་ནི། །
\b
\q
\b
\v 67 གཏི་མུག་འཁྲུལ་པས་བདག་ནོན་ཏེ། །
\q1 རྗེས་སུ་ཡིད་རངས་གང་བགྱིས་པ། །
\q1 ནོངས་པ་དེ་ནི་མཐོང་བགྱིས་ནས། །
\q1 བསམ་པ་ཐག་པས་མགོན་ལ་བཤགས། །
\b
\q
\b
\v 68 བདག་གིས་དཀོན་མཆོག་གསུམ་དང་ནི། །
\q1 ཕ་མའམ་བླ་མ་གཞན་དག་ལ། །
\q1 ཉོན་མོངས་སྒོ་ནས་ལུས་ངག་དང་། །
\q1 ཡིད་ཀྱིས་གནོད་བགྱིས་གང་ལགས་དང་། །
\b
\q
\b
\v 69 ཉེས་པ་དུ་མས་སྐྱོན་ཆགས་པའི། །
\q1 སྡིག་ཅན་བདག་གིས་སྡིག་པ་གང་། །
\q1 ཤིན་ཏུ་མི་བཟད་བགྱིས་པ་དེ། །
\q1 ཐམས་ཅད་འདྲེན་པ་རྣམས་ལ་བཤགས། །
\b
\q
\b
\v 70 བདག་ནི་སྡིག་པ་མ་བྱང་བར། །
\q1 སྔོན་དུ་འགུམ་པར་འགྱུར་དུ་མཆི། །
\q1 ཇི་ལྟར་འདི་ལས་ངེས་ཐར་བར། །
\q1 མྱུར་བའི་ཚུལ་གྱིས་བསྐྱབ་ཏུ་གསོལ། །
\b
\q
\b
\v 71 ཡིད་བརྟན་མི་རུང་འཆི་བདག་འདི། །
\q1 བྱས་དང་མ་བྱས་མི་སྡོད་པས། །
\q1 ན་དང་མི་ན་ཀུན་གྱིས་ཀྱང་། །
\q1 གློ་བུར་ཚེ་ལ་ཡིད་མི་བརྟན། །
\b
\q
\b
\v 72 ཐམས་ཅད་བོར་ཏེ་ཆས་དགོས་པར། །
\q1 བདག་གིས་དེ་ལྟར་མ་ཤེས་ནས། །
\q1 མཛའ་དང་མི་མཛའི་དོན་གྱི་ཕྱིར། །
\q1 སྡིག་པ་རྣམ་པ་སྣ་ཚོགས་བྱས། །
\q1 མི་མཛའ་རྣམས་ཀྱང་མེད་འགྱུར་ཞིང་། །
\q1 མཛའ་བ་རྣམས་ཀྱང་མེད་པར་འགྱུར། །
\q1 བདག་ཀྱང་མེད་པར་འགྱུར་བ་སྟེ། །
\q1 དེ་བཞིན་ཐམས་ཅད་མེད་པར་འགྱུར། །
\b
\q
\b
\v 73 རྨི་ལམ་ཉམས་སུ་མྱོང་བ་བཞིན། །
\q1 དངོས་པོ་གང་དང་གང་སྤྱད་པ། །
\q1 དེ་དེ་དྲན་པའི་ཡུལ་དུ་འགྱུར། །
\q1 འདས་པ་ཐམས་ཅད་མཐོང་མི་འགྱུར། །
\b
\q
\b
\v 74 རེ་ཞིག་གསོན་ཚེ་འདི་ཉིད་ལ། །
\q1 མཛའ་དང་མི་མཛའ་དུ་མ་འདས། །
\q1 དེ་དག་དོན་དུ་བྱས་པའི་སྡིག །
\q1 མི་བཟད་གང་ཡིན་མདུན་ན་གནས། །
\b
\q
\b
\v 75 དེ་ལྟར་བདག་ནི་གློ་བུར་ཞེས། །
\q1 བདག་གིས་རྟོགས་པར་མ་གྱུར་པས། །
\q1 གཏི་མུག་ཆགས་དང་ཞེ་སྡང་གིས། །
\q1 སྡིག་པ་རྣམ་པ་དུ་མ་བྱས། །
\q1 ཉིན་མཚན་སྡོད་པ་ཡོད་མེད་པར། །
\q1 ཚེ་འདི་རྟག་ཏུ་གོད་འགྱུར་ཞིང་། །
\q1 སྣོན་པ་གུད་ནས་འོང་མེད་ན། །
\q1 བདག་ལྟ་འཆི་བར་ཅིས་མི་འགྱུར། །
\b
\q
\b
\v 76 བདག་ནི་མལ་ན་འདུག་བཞིན་དུ། །
\q1 གཉེན་བཤེས་ཀུན་གྱིས་མཐའ་བསྐོར་ཀྱང་། །
\q1 སྲོག་འཆད་པ་ཡི་ཚོར་བ་དག །
\q1 བདག་ཉིད་གཅིག་པུས་མྱོང་བར་འགྱུར། །
\q1 གཤིན་རྗེའི་ཕོ་ཉས་ཟིན་པ་ལ། །
\q1 གཉེན་གྱིས་ཅི་ཕན་བཤེས་ཅི་ཕན། །
\q1 དེ་ཚེ་བསོད་ནམས་གཅིག་བསྐྱབས་ན། །
\q1 དེ་ཡང་བདག་གིས་མ་བསྟེན་ཏོ། །
\q1 མགོན་པོ་བག་མེད་བདག་གིས་ནི། །
\q1 འཇིགས་པ་འདི་འདྲ་མ་འཚལ་ནས། །
\q1 མི་རྟག་ཚེ་འདིའི་ཆེད་དག་ཏུ། །
\q1 སྡིག་པ་མང་པོ་ཉེ་བར་བསྒྲུབས། །
\q1 སྐྱེ་བོ་ཡན་ལག་བཅད་པའི་སར། །
\q1 དི་རིང་ཁྲིད་པའང་བྲེད་འགྱུར་ཏེ། །
\q1 ཁ་སྐམས་མིག་རྩ་ངན་ལ་སོགས། །
\q1 སྔ་ལས་གཞན་དུ་འགྱུར་སྣང་ན། །
\q1 གཤིན་རྗེའི་ཕོ་ཉ་འཇིགས་འཇིགས་ལྟའི། །
\q1 ཤ་ཚུགས་ཅན་གྱིས་བཟུང་གྱུར་ཅིང་། །
\q1 འཇིགས་ཆེན་ནད་ཀྱིས་ཐེབས་གྱུར་པ། །
\q1 རབ་ཏུ་ཉམ་ཐག་སྨོས་ཅི་དགོས། །
\q1 སུ་ཞིག་འཇིགས་ཆེན་འདི་ལས་བདག །
\q1 ལེགས་པར་སྐྱོབ་པར་བྱེད་འགྱུར་ཞེས། །
\q1 བྲེད་ཤ་ཐོན་པའི་མིག་བགྲད་ནས། །
\q1 ཕྱོགས་བཞིར་སྐྱབས་དག་ཚོལ་བར་བྱེད། །
\q1 ཕྱོགས་བཞིར་སྐྱབས་མེད་མཐོང་ནས་ནི། །
\q1 དེ་ནས་ཀུན་དུ་ཡི་མུག་འགྱུར། །
\q1 གནས་དེར་སྐྱབས་ཡོད་མ་ཡིན་ན། །
\q1 དེ་ཚེ་བདག་གིས་ཇི་ལྟར་བྱ། །
\b
\q
\b
\v 77 དེ་བས་རྒྱལ་བ་འགྲོ་བའི་མགོན། །
\q1 འགྲོ་བ་སྐྱོབ་པའི་དོན་བརྩོན་པ། །
\q1 སྟོབས་ཆེན་འཇིགས་པ་ཀུན་སེལ་ལ། །
\q1 དི་རིང་ཉིད་ནས་སྐྱབས་སུ་མཆི། །
\b
\q
\b
\v 78 དེ་ཡི་ཐུགས་སུ་ཆུད་པའི་ཆོས། །
\q1 འཁོར་བའི་འཇིགས་པ་སེལ་བ་དང་། །
\q1 བྱང་ཆུབ་སེམས་དཔའི་ཚོགས་ལ་ཡང་། །
\q1 དེ་བཞིན་ཡང་དག་སྐྱབས་སུ་མཆི། །
\b
\q
\b
\v 79 བདག་ནི་འཇིགས་པས་རྣམ་སྐྲག་པས། །
\q1 ཀུན་དུ་བཟང་ལ་བདག་ཉིད་འབུལ། །
\q1 འཇམ་པའི་དབྱངས་ལ་བདག་ཉིད་ཀྱིས། །
\q1 བདག་གི་ལུས་ནི་དབུལ་བར་བགྱི། །
\b
\q
\b
\v 80 ཐུགས་རྗེས་སྤྱོད་པ་མ་འཁྲུལ་བ། །
\q1 སྤྱན་རས་གཟིགས་མགོན་དེ་ལ་ཡང་། །
\q1 ཉམ་ཐག་ང་རོས་འོ་དོད་འབོད། །
\q1 སྡིག་ལྡན་བདག་ལ་བསྐྱབ་ཏུ་གསོལ། །
\b
\q
\b
\v 81 འཕགས་པ་ནམ་མཁའི་སྙིང་པོ་དང་། །
\q1 ས་ཡི་སྙིང་པོ་དག་དང་ནི། །
\q1 ཐུགས་རྗེ་ཆེ་མགོན་ཐམས་ཅད་ལ། །
\q1 སྐྱབས་ཚོལ་སྙིང་ནས་འོ་དོད་འབོད། །
\b
\q
\b
\v 82 གང་ཞིག་མཐོང་ནས་གཤིན་རྗེ་ཡི། །
\q1 ཕོ་ཉ་ལ་སོགས་སྡང་བ་རྣམས། །
\q1 སྐྲག་ནས་ཕྱོགས་བཞིར་འབྱེར་བྱེད་པ། །
\q1 རྡོ་རྗེ་ཅན་ལ་སྐྱབས་སུ་མཆི། །
\b
\q
\b
\v 83 སྔོན་ཆད་ཁྱེད་ཀྱི་བཀའ་ལས་འདས། །
\q1 ད་ནི་འཇིགས་པ་ཆེ་མཐོང་ནས། །
\q1 ཁྱེད་ལ་སྐྱབས་སུ་མཆི་ལགས་ཀྱིས། །
\q1 འཇིགས་པ་མྱུར་དུ་བསལ་དུ་གསོལ། །
\b
\q
\b
\v 84 ཐ་མལ་ནད་ཀྱིས་འཇིགས་ན་ཡང་། །
\q1 སྨན་པའི་ངག་བཞིན་བྱ་དགོས་ན། །
\q1 འདོད་ཆགས་ལ་སོགས་ཉེས་པ་བརྒྱའི། །
\q1 ནད་ཀྱིས་རྟག་བཏབ་སྨོས་ཅི་དགོས། །
\b
\q
\b
\v 85 དེ་གཅིག་གིས་ཀྱང་འཛམ་གླིང་ན། །
\q1 གནས་པའི་མི་ཀུན་བརླག་བྱེད་ལ། །
\q1 དེ་དག་གསོ་བའི་སྨན་གཞན་ནི། །
\q1 ཕྱོགས་རྣམས་ཀུན་ནས་མི་རྙེད་ན། །
\q1 དེ་ལ་སྨན་པ་ཐམས་ཅད་མཁྱེན། །
\q1 ཟུག་རྔུ་ཐམས་ཅད་འབྱིན་པ་ཡི། །
\q1 བཀའ་ལྟར་མི་བྱེད་སེམས་པ་ནི། །
\q1 ཤིན་ཏུ་གཏི་མུག་སྨད་པའི་གནས། །
\b
\q
\b
\v 86 གཡང་ས་ཐ་མལ་ཆུང་ངུ་ལའང་། །
\q1 བག་ཡོད་གནས་པར་བྱ་དགོས་ན། །
\q1 དཔག་ཚད་སྟོང་དུ་ལྷུང་བ་ཡི། །
\q1 ཡུན་རིང་གཡང་སར་སྨོས་ཅི་དགོས། །
\b
\q
\b
\v 87 དི་རིང་ཁོ་ན་མི་འཆི་ཞེས། །
\q1 བདེ་བར་འདུག་པ་རིགས་མ་ཡིན། །
\q1 བདག་ནི་མེད་པར་འགྱུར་བའི་དུས། །
\q1 དེ་ནི་གདོན་མི་ཟ་བར་འབྱུང་། །
\b
\q
\b
\v 88 བདག་ལ་མི་འཇིགས་སུ་ཡིས་བྱིན། །
\q1 འདི་ལས་ཇི་ལྟར་ངེས་ཐར་ཞེས། །
\q1 གདོན་མི་ཟ་བར་མེད་འགྱུར་ན། །
\q1 ཇི་ལྟར་བདག་ཡིད་བདེ་བར་འདུག །
\b
\q
\b
\v 89 སྔོན་ཆད་མྱོང་སྟེ་ཞིག་པ་ལས། །
\q1 བདག་ལ་ལྷག་པ་ཅི་ཡོད་ན། །
\q1 བདག་ནི་དེ་ལ་མངོན་ཞེན་ནས། །
\q1 བླ་མའི་བཀའ་དང་འགལ་བར་བྱས། །
\q1 གསོན་ཚེ་འདི་དང་དེ་བཞིན་དུ། །
\q1 གཉེན་དང་བཤེས་པ་རྣམ་སྤངས་ནས། །
\q1 གཅིག་པུ་ག་ཤེད་འགྲོ་དགོས་ན། །
\q1 མཛའ་དང་མི་མཛའ་ཀུན་ཅི་རུང་། །
\q1 མི་དགེ་བ་ལས་སྡུག་བསྔལ་འབྱུང་། །
\q1 དེ་ལས་ཇི་ལྟར་ངེས་ཐར་ཞེས། །
\q1 ཉིན་མཚན་རྟག་ཏུ་བདག་གིས་ནི། །
\q1 འདི་ཉིད་འབའ་ཞིག་བསམ་པའི་རིགས། །
\b
\q
\b
\v 90 བདག་ནི་མི་ཤེས་གཏི་མུག་པས། །
\q1 རང་བཞིན་ཁ་ན་མ་ཐོའམ། །
\q1 བཅས་པའི་སྡིག་པ་གང་ཡིན་ལས། །
\q1 གང་ཡང་རུང་བ་བགྱིས་པ་རྣམས། །
\q1 མགོན་པོའི་སྤྱན་སྔར་མངོན་སུམ་དུ། །
\q1 ཐལ་སྦྱར་སྡུག་བསྔལ་འཇིགས་སེམས་ཀྱིས། །
\q1 ཡང་དང་ཡང་དུ་ཕྱག་འཚལ་ཏེ། །
\q1 དེ་དག་ཐམས་ཅད་བཤགས་པར་བགྱི། །
\b
\q
\b
\v 91 འདྲེན་པ་རྣམས་ཀྱིས་བདག་གི་སྡིག །
\q1 ནོངས་པ་ལགས་པར་གཟུང་དུ་གསོལ། །
\q1 འདི་ནི་བཟང་པོ་མ་ལགས་པས། །
\q1 སླན་ཆད་བདག་ནི་ཡོང་མི་བགྱིད། །
\b
\q
\b
\v 92 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། སྡིག་པ་བཤགས་པའི་ལེའུ་སྟེ་གཉིས་པའོ།། །
\q1 །
\b
\q
\b
\v 93 སེམས་ཅན་ཀུན་གྱི་ངན་སོང་གི །སྡུག་བསྔལ་ངལ་སོའི་དགེ་བ་དང་། །
\q1 སྡུག་བསྔལ་ཅན་དག་བདེར་གནས་ལ། །
\q1 དགའ་བས་རྗེས་སུ་ཡི་རང་ངོ་། །
\b
\q
\b
\v 94 བྱང་ཆུབ་རྒྱུར་གྱུར་དགེ་བསགས་པ། །
\q1 དེ་ལ་རྗེས་སུ་ཡི་རང་ངོ་། །
\q1 ལུས་ཅན་འཁོར་བའི་སྡུག་བསྔལ་ལས། །
\q1 ངེས་པར་ཐར་ལ་ཡི་རང་ངོ་། །
\b
\q
\b
\v 95 སྐྱོབ་པ་རྣམས་ཀྱི་བྱང་ཆུབ་དང་། །
\q1 རྒྱལ་སྲས་ས་ལའང་ཡི་རང་ངོ་། །
\q1 སེམས་ཅན་ཐམས་ཅད་བདེ་མཛད་པའི། །
\q1 ཐུགས་བསྐྱེད་དགེ་བ་རྒྱ་མཚོ་དང་། །
\q1 སེམས་ཅན་ཕན་པ་མཛད་པ་ལ། །
\q1 དགའ་བས་རྗེས་སུ་ཡི་རང་ངོ་། །
\q1 ཕྱོགས་རྣམས་ཀུན་གྱི་སངས་རྒྱས་ལ། །
\q1 ཐལ་མོ་སྦྱར་ཏེ་གསོལ་བ་ནི། །
\q1 སེམས་ཅན་སྡུག་བསྔལ་མུན་འཐོམས་ལ། །
\q1 ཆོས་ཀྱི་སྒྲོན་མ་སྤར་དུ་གསོལ། །
\q1 རྒྱལ་བ་མྱ་ངན་འདའ་བཞེད་ལ། །
\q1 ཐལ་མོ་སྦྱར་ཏེ་གསོལ་བ་ནི། །
\q1 འགྲོ་འདི་ལྡོངས་པར་མི་དགོད་ཅིང་། །
\q1 བསྐལ་པ་གྲངས་མེད་བཞུགས་པར་གསོལ། །
\b
\q
\b
\v 96 དེ་ལྟར་འདི་དག་ཀུན་བྱས་ཏེ། །
\q1 དགེ་བ་བདག་གིས་བསགས་པ་གང་། །
\q1 དེས་ནི་སེམས་ཅན་ཐམས་ཅད་ཀྱི། །
\q1 སྡུག་བསྔལ་ཐམས་ཅད་བསལ་བར་ཤོག །
\b
\q
\b
\v 97 འགྲོ་བ་ནད་པ་ཇི་སྲིད་དུ། །
\q1 ནད་སོས་གྱུར་གྱི་བར་དུ་ནི། །
\q1 སྨན་དང་སྨན་པ་ཉིད་དག་དང་། །
\q1 དེ་ཡི་ནད་གཡོག་བྱེད་པར་ཤོག །
\b
\q
\b
\v 98 ཟས་དང་སྐོམ་གྱི་ཆར་ཕབ་སྟེ། །
\q1 བཀྲེས་དང་སྐོམ་པའི་སྡུག་བསྔལ་བསལ། །
\q1 མུ་གེའི་བསྐལ་པ་བར་མའི་ཚེ། །
\q1 བདག་ནི་ཟས་དང་སྐོམ་དུ་གྱུར། །
\b
\q
\b
\v 99 སེམས་ཅན་ཕོངས་ཤིང་དབུལ་བ་ལ། །
\q1 བདག་ནི་མི་ཟད་གཏེར་གྱུར་ཏེ། །
\q1 ཡོ་བྱད་མཁོ་དགུ་སྣ་ཚོགས་སུ། །
\q1 མདུན་དུ་ཉེ་བར་གནས་གྱུར་ཅིག །
\b
\q
\b
\v 100 ལུས་དང་དེ་བཞིན་ལོངས་སྤྱོད་དང་། །
\q1 དུས་གསུམ་དགེ་བ་ཐམས་ཅད་ཀྱང་། །
\q1 སེམས་ཅན་ཀུན་གྱི་དོན་སྒྲུབ་ཕྱིར། །
\q1 ཕོངས་བ་མེད་པར་གཏང་བར་བྱ། །
\b
\q
\b
\v 101 ཐམས་ཅད་བཏང་བས་མྱ་ངན་འདའ། །
\q1 བདག་བློ་མྱ་ངན་འདས་པ་སྒྲུབ། །
\q1 ཐམས་ཅད་གཏོང་བར་ཆབས་གཅིག་ལ། །
\q1 སེམས་ཅན་རྣམས་ལ་བཏང་བ་མཆོག །
\b
\q
\b
\v 102 བདག་གིས་ལུས་ཅན་ཐམས་ཅད་ལ། །
\q1 ལུས་འདི་ཅི་བདེར་བྱིན་ཟིན་གྱིས། །
\q1 རྟག་ཏུ་གསོད་དང་སྨོད་པའམ། །
\q1 བརྡེག་སོགས་ཅི་དགར་བྱེད་ལ་རག །
\b
\q
\b
\v 103 བདག་གི་ལུས་ལ་རྩེ་བྱེད་དམ། །
\q1 ཅོ་འདྲི་ག་ཞའི་རྒྱུ་བྱེད་ཀྱང་། །
\q1 བདག་གི་ལུས་འདི་བྱིན་ཟིན་གྱིས། །
\q1 འདི་ཡི་ཁ་ཏས་ཅི་ཞིག་བྱ། །
\b
\q
\b
\v 104 དེ་ལ་གནོད་པར་མི་འགྱུར་བའི། །
\q1 ལས་གང་ཡིན་པའང་ བྱེད་དུ་ཆུག །
\q1 བདག་ལ་དམིགས་ནས་ནམ་དུ་ཡང་། །
\q1 འགའ་ཡང་དོན་མེད་མ་གྱུར་ཅིག །
\q1 བདག་ལ་དམིགས་ནས་གང་དག་གི །ཁྲོའམ་དད་པའི་སེམས་བྱུང་བ། །
\q1 དེ་ཉིད་རྟག་ཏུ་དེ་དག་གི །དོན་ཀུན་འགྲུབ་པའི་རྒྱུར་གྱུར་ཅིག །
\b
\q
\b
\v 105 གང་དག་བདག་ལ་ཁ་ཟེར་རམ། །
\q1 གཞན་དག་གནོད་པ་བྱེད་པའམ། །
\q1 དེ་བཞིན་ཕྱར་ཀ་གཏོང་ཡང་རུང་། །
\q1 ཐམས་ཅད་བྱང་ཆུབ་སྐལ་ལྡན་གྱུར། །
\b
\q
\b
\v 106 བདག་ནི་མགོན་མེད་རྣམས་ཀྱི་མགོན། །
\q1 ལམ་ཞུགས་རྣམས་ཀྱི་དེད་དཔོན་དང་། །
\q1 བརྒལ་འདོད་རྣམས་ཀྱི་གྲུ་དང་ནི། །
\q1 གཟིངས་དང་ཟམ་པ་ཉིད་དུ་གྱུར། །
\b
\q
\b
\v 107 གླིང་དོན་གཉེར་ལ་གླིང་དང་ནི། །
\q1 གནས་མལ་འདོད་ལ་གནས་མལ་དང་། །
\q1 བདག་ནི་ལུས་ཅན་བྲན་འདོད་པ། །
\q1 ཀུན་གྱི་བྲན་དུ་གྱུར་པར་ཤོག །
\b
\q
\b
\v 108 ཡིད་བཞིན་ནོར་དང་བུམ་པ་བཟང་། །
\q1 རིག་སྔགས་གྲུབ་དང་སྨན་ཆེན་དང་། །
\q1 དཔག་བསམ་གྱི་ནི་ཤིང་དག་དང་། །
\q1 ལུས་ཅན་རྣམས་ཀྱི་འདོད་འཇོར་གྱུར། །
\b
\q
\b
\v 109 ས་སོགས་འབྱུང་བ་ཆེན་པོ་དང་། །
\q1 ནམ་མཁའ་བཞིན་དུ་རྟག་པར་ཡང་། །
\q1 སེམས་ཅན་དཔག་ཏུ་མེད་པ་ཡི། །
\q1 རྣམ་མང་ཉེར་འཚོའི་གཞིར་ཡང་ཤོག །
\q1 དེ་བཞིན་ནམ་མཁའི་མཐས་གཏུགས་པའི། །
\q1 སེམས་ཅན་ཁམས་ལ་རྣམ་ཀུན་དུ། །
\q1 ཐམས་ཅད་མྱ་ངན་འདས་བར་དུ། །
\q1 བདག་ནི་ཉེར་འཚོའི་རྒྱུར་ཡང་ཤོག །
\b
\q
\b
\v 110 ཇི་ལྟར་སྔོན་གྱི་བདེ་གཤེགས་ཀྱིས། །
\q1 བྱང་ཆུབ་ཐུགས་ནི་བསྐྱེད་པ་དང་། །
\q1 བྱང་ཆུབ་སེམས་དཔའི་བསླབ་པ་ལ། །
\q1 དེ་དག་རིམ་བཞིན་གནས་པ་ལྟར། །
\q1 དེ་བཞིན་འགྲོ་ལ་ཕན་དོན་དུ། བྱང་ཆུབ་སེམས་ནི་བསྐྱེད་བགྱི་ཞིང་། །
\q1 དེ་བཞིན་དུ་ནི་བསླབ་པ་ལའང་། །
\q1 རིམ་པ་བཞིན་དུ་བསླབ་པར་བགྱི། །
\b
\q
\b
\v 111 དེ་ལྟར་བློ་དང་ལྡན་པ་ཡིས། །
\q1 རབ་དང་བྱང་ཆུབ་སེམས་བཟུང་ནས། །
\q1 མཇུག་ཀྱང་རྒྱས་པར་བྱ་བའི་ཕྱིར། །
\q1 སེམས་ནི་འདི་ལྟར་གཟེངས་བསྟོད་དོ། །
\b
\q
\b
\v 112 དེང་དུ་བདག་ཚེ་འབྲས་བུ་ཡོད། །
\q1 མི་ཡི་སྲིད་པ་ལེགས་པར་ཐོབ། །
\q1 དི་རིང་སངས་རྒྱས་རིགས་སུ་སྐྱེས། །
\q1 སངས་རྒྱས་སྲས་སུ་བདག་དེང་གྱུར། །
\b
\q
\b
\v 113 ད་ནི་བདག་གིས་ཅི་ནས་ཀྱང་། །
\q1 རིགས་དང་མཐུན་པའི་ལས་བརྩམས་ཏེ། །
\q1 སྐྱོན་མེད་བཙུན་པའི་རིགས་འདི་ལ། །
\q1 རྙོག་པར་མི་འགྱུར་དེ་ལྟར་བྱ། །
\b
\q
\b
\v 114 ལོང་བས་ཕྱག་དང་ཕུང་པོ་ལས། །
\q1 ཇི་ལྟར་རིན་ཆེན་རྙེད་པ་ལྟར། །
\q1 དེ་བཞིན་ཇི་ཞིག་ལྟར་སྟེས་ནས། །
\q1 བྱང་ཆུབ་སེམས་འདི་བདག་ལ་སྐྱེས། །
\b
\q
\b
\v 115 འགྲོ་བའི་འཆི་བདག་འཇོམས་བྱེད་པའི། །
\q1 བདུད་རྩི་མཆོག་ཀྱང་འདི་ཡིན་ནོ། །
\q1 འགྲོ་བའི་དབུལ་བ་སེལ་བ་ཡི། །
\q1 མི་ཟད་གཏེར་ཡང་འདི་ཡིན་ནོ། །
\b
\q
\b
\v 116 འགྲོ་བའི་ནད་རབ་ཞི་བྱེད་པའི། །
\q1 སྨན་གྱི་མཆོག་ཀྱང་འདི་ཡིན་ནོ། །
\q1 སྲིད་ལམ་འཁྱམ་ཞིང་དུབ་པ་ཡི། །
\q1 འགྲོ་བའི་ངལ་སོ་ལྗོན་ཤིང་ཡིན། །
\b
\q
\b
\v 117 འགྲོ་བ་ཐམས་ཅད་ངན་འགྲོ་ལས། །
\q1 སྒྲོལ་བར་བྱེད་པའི་སྤྱི་སྟེགས་ཡིན། །
\q1 འགྲོ་བའི་ཉོན་མོངས་གདུང་སེལ་བའི། །
\q1 སེམས་ཀྱི་ཟླ་བ་ཤར་བ་ཡིན། །
\b
\q
\b
\v 118 འགྲོ་བའི་མི་ཤེས་རབ་རིབ་དག །
\q1 དཔྱིས་འབྱིན་ཉི་མ་ཆེན་པོ་ཡིན། །
\q1 དམ་ཆོས་འོ་མ་བསྲུབས་པ་ལས། །
\q1 མར་གྱི་ཉིང་ཁུ་བྱུང་བ་ཡིན། །
\b
\q
\b
\v 119 འགྲོ་བའི་མགྲོན་པོ་སྲིད་པའི་ལམ་རྒྱུ་ཞིང་། །
\q1 བདེ་བའི་ལོངས་སྤྱོད་སྤྱད་པར་འདོད་པ་ལ། །
\q1 འདི་ནི་བདེ་བའི་མཆོག་ཏུ་ཉེར་གནས་ཏེ། །
\q1 སེམས་ཅན་མགྲོན་ཆེན་ཚིམ་པར་བྱེད་པ་ཡིན། །
\b
\q
\b
\v 120 བདག་གིས་དི་རིང་སྐྱོབ་པ་ཐམས་ཅད་ཀྱི། །
\q1 སྤྱན་སྔར་འགྲོ་བ་བདེ་གཤེགས་ཉིད་དང་ནི། །
\q1 བར་དུ་བདེ་ལ་མགྲོན་དུ་བོས་ཟིན་གྱིས། །
\q1 ལྷ་དང་ལྷ་མིན་ལ་སོགས་དགའ་བར་གྱིས།
\b
\q
\b
\v 121 །བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས།བྱང་ཆུབ་ཀྱི་སེམས་ཡོངས་སུ་གཟུང་བ་ཞེས་བྱ་བ་སྟེ་ལེའུ་གསུམ་པའོ།། །
\q1 །
\b
\q
\b
\v 122 རྒྱལ་བའི་སྲས་ཀྱིས་དེ་ལྟ་བུར། །
\q1 བྱང་ཆུབ་སེམས་རབ་བརྟན་བཟུང་ནས། །
\q1 གཡེལ་བ་མེད་པར་རྟག་ཏུ་ཡང་། །
\q1 བསླབ་ལས་མི་འདའ་འབད་པར་བྱ། །
\b
\q
\b
\v 123 བབ་ཅོལ་བརྩམས་པ་གང་ཡིན་པའམ། །
\q1 གང་ཞིག་ལེགས་པར་མ་བརྟགས་པ། །
\q1 དེ་ནི་དམ་བཅས་བྱས་གྱུར་ཀྱང་། །
\q1 བྱའམ་བཏང་ཞེས་བརྟགས་ པའི་རིགས། །
\q1 སངས་རྒྱས་རྣམས་དང་དེ་ཡི་སྲས། །
\q1 ཤེས་རབ་ཆེན་པོས་གང་བརྟགས་ཤིང་། །
\q1 བདག་ཉིད་ཀྱིས་ཀྱང་བརྟག་བརྟགས་པ། །
\q1 དེ་ལ་བཤོལ་དུ་ཅི་ཞིག་ཡོད། །
\b
\q
\b
\v 124 གལ་ཏེ་དེ་ལྟར་དམ་བཅས་ནས། །
\q1 ལས་ཀྱིས་བསྒྲུབ་པ་མ་བྱས་ན། །
\q1 སེམས་ཅན་དེ་དག་ཀུན་བསླུས་པས། །
\q1 བདག་གི་འགྲོ་བ་ཅི་འདྲར་འགྱུར། །
\b
\q
\b
\v 125 དངོས་པོ་ཕལ་པ་ཅུང་ཟད་ལའང་། །
\q1 ཡིད་ཀྱིས་སྦྱིན་པར་བསམ་བྱས་ནས། །
\q1 མི་གང་སྦྱིན་པར་མི་བྱེད་པ། །
\q1 དེ་ཡང་ཡི་དགས་འགྱུར་གསུངས་ན། །
\b
\q
\b
\v 126 བླ་ན་མེད་པའི་བདེ་བ་ལ། །
\q1 བསམ་པ་ཐག་པས་མགྲོན་གཉེར་ནས། །
\q1 འགྲོ་བ་ཐམས་ཅད་བསླུ་བྱས་ན། །
\q1 བདེ་འགྲོར་ཇི་ག་འགྲོ་འགྱུར་རམ། །
\b
\q
\b
\v 127 མི་གང་བྱང་ཆུབ་སེམས་བཏང་ཡང་། །
\q1 དེ་དག་ཐར་བར་བྱེད་པ་ནི། །
\q1 ལས་ཚུལ་བསམ་གྱིས་མི་ཁྱབ་སྟེ། །
\q1 ཐམས་ཅད་མཁྱེན་པ་ཁོ་ནས་མཁྱེན། །
\q1 དེ་ནི་བྱང་ཆུབ་སེམས་དཔའ་ལ། །
\q1 ལྟུང་བའི་ནང་ན་ལྕི་བ་སྟེ། །
\q1 འདི་ལྟར་དེ་ནི་བྱུང་གྱུར་ན། །
\q1 སེམས་ཅན་ཀུན་གྱི་དོན་ལ་དམན། །
\b
\q
\b
\v 128 གང་གཞན་སྐད་ཅིག་ཙམ་ཡང་འདིའི། །
\q1 བསོད་ནམས་བར་ཆད་གེགས་བྱེད་པ། །
\q1 སེམས་ཅན་དོན་ལ་དམན་གྱུར་པས། །
\q1 དེ་ཡི་ངན་འགྲོ་མུ་མཐའ་མེད། །
\b
\q
\b
\v 129 སེམས་ཅན་གཅིག་གི་བདེ་བ་ཡང་། །
\q1 བཤིག་ན་བདག་ཉིད་ཉམས་འགྱུར་ན། །
\q1 ནམ་མཁའ་མ་ལུས་མཐའ་ཀླས་པའི། །
\q1 ལུས་ཅན་བདེ་བཤིག་སྨོས་ཅི་དགོས། །
\b
\q
\b
\v 130 དེ་ལྟར་ལྟུང་བ་སྟོབས་ལྡན་དང་། །
\q1 བྱང་ཆུབ་སེམས་སྟོབས་ལྡན་པ་དག །
\q1 འཁོར་བར་རེས་ཀྱིས་འདྲེ་བྱེད་ན། །
\q1 ས་ཐོབ་པ་ལ་ཡུན་རིང་ཐོགས། །
\q1 དེ་ལྟས་ཇི་ལྟར་དམ་བཅས་བཞིན། །
\b
\q
\b
\v 131 བདག་གིས་གུས་པར་བསྒྲུབ་པར་བྱ། །
\q1 དེང་ནས་བརྩོན་པར་མ་བྱས་ན། །
\q1 འོག་ནས་འོག་ཏུ་འགྲོ་བར་འགྱུར། །
\b
\q
\b
\v 132 སེམས་ཅན་ཐམས་ཅད་ཕན་མཛད་པའི། །
\q1 སངས་རྒྱས་གྲངས་མེད་འདས་གྱུར་ཀྱང་། །
\q1 བདག་ནི་རང་གི་ཉེས་པས་དེའི། །
\q1 གསོ་བའི་སྤྱོད་ཡུལ་མ་གྱུར་ཏོ།  །
\b
\q
\b
\v 133 ད་དུང་དེ་བཞིན་བདག་བྱེད་ན། །
\q1 ཡང་དང་ཡང་དུའང་དེ་བཞིན་ཏེ། །
\q1 ངན་འགྲོར་ནད་དང་འཆིང་བ་དང་། །
\q1 བཅད་དང་གཤེག་སོགས་མྱོང་བར་འགྱུར། །
\b
\q
\b
\v 134 དེ་བཞིན་གཤེགས་པ་འབྱུང་བ་དང་། །
\q1 དད་དང་མི་ལུས་ཐོབ་པ་དང་། །
\q1 དགེ་གོམས་རུང་བ་དེ་ལྟ་བུ། །
\q1 དཀོན་པ་ནམ་ཞིག་ཐོབ་པར་འགྱུར། །
\b
\q
\b
\v 135 ནད་མེད་ཉི་མ་འདི་ལྟ་བུ། །
\q1 ཟས་བཅས་འཚེ་བ་མེད་ཀྱང་ནི། །
\q1 ཚེ་ནི་སྐད་ཅིག་བསླུ་བ་སྟེ། །
\q1 ལུས་ནི་ཐང་ཅིག་བརྙན་པོ་བཞིན། །
\b
\q
\b
\v 136 བདག་གི་སྤྱོད་པ་འདི་འདྲས་ནི། །
\q1 མི་ཡི་ལུས་ཀྱང་འཐོབ་མི་འགྱུར། །
\q1 མི་ལུས་ཐོབ་པར་མ་གྱུར་ན། །
\q1 སྡིག་པ་འབའ་ཞིག་དགེ་བ་མེད། །
\b
\q
\b
\v 137 གང་ཚེ་དགེ་སྤྱད་སྐལ་ལྡན་ཡང་། །
\q1 དགེ་བ་བདག་གིས་མ་བྱས་ན། །
\q1 ངན་སོང་སྡུག་བསྔལ་ཀུན་རྨོངས་པ། །
\q1 དེ་ཚེ་བདག་གིས་ཅི་བྱར་ཡོད། །
\b
\q
\b
\v 138 དགེ་བ་དག་ཀྱང་མ་བྱས་ལ། །
\q1 སྡིག་པ་དག་ཀྱང་ཉེར་བསགས་ན། །
\q1 བསྐལ་པ་བྱེ་བ་བརྒྱར་ཡང་ནི། །
\q1 བདེ་འགྲོའི་སྒྲ་ཡང་ཐོས་མི་འགྱུར། །
\b
\q
\b
\v 139 དེ་ཉིད་ཕྱིར་ན་བཅོམ་ལྡན་གྱིས། །
\q1 རྒྱ་མཚོ་ཆེར་གཡེངས་གཉའ་ཤིང་གི། །
\q1 བུ་གར་རུས་སྦལ་མགྲིན་ཆུད་ལྟར། །
\q1 མི་ཉིད་ཤིན་ཏུ་ཐོབ་དཀར་གསུངས། །
\b
\q
\b
\v 140 སྐད་ཅིག་གཅིག་བྱས་སྡིག་པས་ཀྱང་། །
\q1 བསྐལ་པར་མནར་མེད་གནས་འགྱུར་ན། །
\q1 ཐོག་མེད་འཁོར་བར་བསགས་སྡིག་གིས། །
\q1 བདེ་འགྲོར་མི་འགྲོ་སྨོས་ཅི་དགོས། །
\b
\q
\b
\v 141 དེ་ཙམ་ཁོ་ན་མྱོང་གྱུར་ནས། །
\q1 དེ་ནི་རྣམ་ཐར་མི་འགྱུར་ཏེ། །
\q1 འདི་ལྟར་དེ་ནི་མྱོང་བཞིན་དུ། །
\q1 སྡིག་པ་གཞན་དག་རབ་ཏུ་སྐྱེ། །
\b
\q
\b
\v 142 འདི་འདྲའི་དལ་བ་རྙེད་གྱུར་ནས། །
\q1 བདག་གིས་དགེ་གོམས་མ་བྱས་ན། །
\q1 འདི་ལས་བསླུས་པ་གཞན་མེད་དེ། །
\q1 འདི་ལས་རྨོངས་པའང་གཞན་མེད་དོ། །
\b
\q
\b
\v 143 གལ་ཏེ་བདག་གིས་དེ་རྟོགས་ནས། །
\q1 རྨོངས་པས་ཕྱིས་ཀྱང་སྒྱིད་ལུག་ན། །
\q1 འཆི་བར་འགྱུར་བའི་དུས་ཀྱི་ཚེ། །
\q1 མྱ་ངན་ཆེན་པོ་ལྡང་བར་འགྱུར། །
\b
\q
\b
\v 144 དམྱལ་མེ་བཟོད་དཀས་དུས་རིང་དུ། །
\q1 བདག་གི་ལུས་ལ་བསྲེགས་གྱུར་ན། །
\q1 འགྱོད་པ་མི་བཟད་མེ་འབར་བས། །
\q1 སེམས་གདུང་འགྱུར་བ་གདོན་མི་ཟ། །
\b
\q
\b
\v 145 ཤིན་ཏུ་རྙེད་དཀའ་ཕན་པའི་ས། །
\q1 ཇི་ཞིག་ལྟར་ཏེ་རྙེད་གྱུར་ནས། །
\q1 བདག་ཉིད་ཤེས་དང་ལྡན་བཞིན་དུ། །
\q1 ཕྱིར་ཡང་དམྱལ་བ་དེར་ཁྲིད་ན། །
\b
\q
\b
\v 146 སྔགས་ཀྱིས་རྨོངས་པར་བྱས་པ་བཞིན། །
\q1 བདག་ལ་འདིར་སེམས་མེད་དུ་ཟད། །
\q1 ཅིས་ རྨོངས་བདག་ཀྱང་མ་ཤེས་ཏེ། །
\q1 བདག་གི་ཁོང་ན་ཅི་ཞིག་ཡོད།  །
\b
\q
\b
\v 147 ཞེ་སྡང་སྲེད་སོགས་དགྲ་རྣམས་ནི། །
\q1 རྐང་ལག་ལ་སོགས་ཡོད་མིན་ལ། །
\q1 དཔའ་མཛངས་མིན་ཡང་ཇི་ཞིག་ལྟར། །
\q1 དེ་དག་གིས་བདག་བྲན་བཞིན་བྱས། །
\b
\q
\b
\v 148 བདག་གི་སེམས་ལ་གནས་བཞིན་དུ། །
\q1 དགའ་མགུར་བདག་ལ་གནོད་བྱེད་པ། །
\q1 དེ་ལའང་མི་ཁྲོ་བཟོད་པ་ནི། །
\q1 གནས་མིན་བཟོད་པ་སྨད་པའི་གནས། །
\b
\q
\b
\v 149 གལ་ཏེ་ལྷ་དང་ལྷ་མིན་རྣམས། །
\q1 ཐམས་ཅད་བདག་ལ་དགྲར་ལངས་ཀྱང་། །
\q1 དེ་དག་གིས་ཀྱང་མནར་མེད་པའི། །
\q1 མེ་ནང་ཁྲིད་ཅིང་འཇུག་མི་ནུས།  །
\b
\q
\b
\v 150 ཉོན་མོངས་སྟོབས་ཅན་དགྲ་འདིས་ནི། །
\q1 གང་དང་ཕྲད་ན་རི་རབ་ཀྱང་། །
\q1 ཐལ་བ་ཡང་ནི་མི་ལུས་པ། །
\q1 དེར་བདག་སྐད་ཅིག་གཅིག་ལ་འདོར།  །
\b
\q
\b
\v 151 བདག་གི་ཉོན་མོངས་དགྲ་བོ་གང་། །
\q1 དུས་རིང་ཐོག་མཐའ་མེད་པ་ལྟར། །
\q1 དགྲ་གཞན་ཀུན་ཀྱང་དེ་ལྟ་བུར། །
\q1 ཡུན་རིང་ཐུབ་པ་མ་ཡིན་ནོ།  །
\b
\q
\b
\v 152 མཐུན་པར་རིམ་གྲོ་བསྟེན་བྱས་ན། །
\q1 ཐམས་ཅད་ཕན་དང་བདེ་བྱེད་ལ། །
\q1 ཉོན་མོངས་རྣམས་ནི་བསྟེན་བྱས་ན། །
\q1 ཕྱིར་ཞིང་སྡུག་བསྔལ་གནོད་པ་བྱེད།  །
\b
\q
\b
\v 153 དེ་ལྟར་ཡུན་རིང་རྒྱུན་ཆགས་དགྲར་གྱུར་པ།།གནོད་པའི་ཚོགས་རབ་འཕེལ་བའི་རྒྱུ་གཅིག་པུ། །
\q1 བདག་གི་སྙིང་ལ་ངེས་པར་གནས་འཆའ་ན། །
\q1 འཁོར་བར་འཇིགས་མེད་དགའ་བར་ག་ལ་འགྱུར།  །
\b
\q
\b
\v 154 འཁོར་བའི་བཙོན་རའི་སྲུང་མས་དམྱལ་སོགས་སུ། །
\q1 གསོད་བྱེད་གཤེད་མར་གྱུར་པ་འདི་དག་ནི། །
\q1 གལ་ཏེ་བློ་གནས་ཆགས་པའི་དྲ་བ་ན། །
\q1 གནས་ན་བདག་ལ་བདེ་བ་ག་ལ་ཡོད།  །
\b
\q
\b
\v 155 དེ་ལྟར་ཇི་སྲིད་བདག་གིས་དགྲ་འདི་མངོན་སུམ་དུ། །
\q1 ངེས་པར་མ་བཅོམ་དེ་སྲིད་བདག་འདིར་བརྩོན་མི་འདོར། །
\q1 རེ་ཞིག་གནོད་བྱེད་ཆུང་ངུ་ལ་ཡང་ཁྲོས་གྱུར་པ། །
\q1 ང་རྒྱལ་བདོ་རྣམས་དེ་མ་བཅོམ་པར་གཉིད་མི་འོང་།  །
\b
\q
\b
\v 156 རང་བཞིན་འཆི་བས་སྡུག་བསྔལ་གྱུར་པའི་ཉོན་མོངས་དག །
\q1 གཡུལ་ངོར་མདར་ཚེ་ནན་གྱིས་གཞོམ་པར་འདོད་པ་ཡང་། །
\q1 མདའ་མདུང་མཚོན་གྱིས་ཕོག་པའི་སྡུག་བསྔལ་ཁྱད་བསད་ནས། །
\q1 དོན་མ་གྲུབ་པར་ཕྱིར་ཕྱོགས་འབྱེར་བར་མི་བྱེད་ན། །
\q1 རྟག་ཏུ་སྡུག་བསྔལ་ཀུན་གྱི་རྒྱུར་གྱུར་པ། །
\q1 རང་བཞིན་དགྲ་དེས་ གཞོམ་བརྩོན་བདག་ལ་དེང་། །
\q1 སྡུག་བསྔལ་བརྒྱ་ཕྲག་རྒྱུར་གྱུར་གང་གིས་ཀྱང་། །
\q1 ཡི་ཆད་སྒྱིད་ལུག་མི་འགྱུར་སྨོས་ཅི་དགོས།།
\b
\q
\b
\v 157 དོན་མེད་དགྲ་ཡིས་རྨ་སྲོལ་བཏོད་པ་ཡང་། །
\q1 ལུས་ལ་རྒྱན་དང་འདྲ་བར་སྲེལ་བྱེད་ན། །
\q1 དོན་ཆེན་སྒྲུབ་ཕྱིར་ཡང་དག་བརྩོན་གྱུར་པ། །
\q1 བདག་ལ་སྡུག་བསྔལ་ཅི་ཕྱིར་གནོད་བྱེད་ཡིན། །
\b
\q
\b
\v 158 ཉ་པ་གདོལ་པ་ཞིང་པ་ལ་སོགས་པ། །
\q1 རང་གི�����������འཚོ་བ་ཙམ་ཞིག་སེམས་པ་ཡང་། །
\q1 གྲང་དང་ཚལ་སོགས་པའི་གནོད་བཟོད་ན། །
\q1 འགྲོ་བ་བདེ་ཕྱིར་བདག་ལྟ་ཅིས་མི་བཟོད།  །
\b
\q
\b
\v 159 ཕྱོགས་བཅུ་ནམ་མཁའི་མཐས་གཏུགས་པའི། །
\q1 འགྲོ་བ་ཉོན་མོངས་ལས་བསྒྲལ་བར། །
\q1 དམ་བཅས་གང་ཚེ་བདག་ཉིད་ཀྱང་། །
\q1 ཉོན་མོངས་རྣམས་ལས་མ་གྲོལ་བ།  །
\b
\q
\b
\v 160 བདག་གི་ཚོད་ཀྱང་མི་ཤེས་པར། །
\q1 སྨྲ་བ་ཇི་ལྟར་སྨྱོན་པ་མིན། །
\q1 དེ་ལྟར་ཉོན་མོངས་གཞོམ་པ་ལ། །
\q1 རྟག་ཏུ་ཕྱིར་མི་ལྡོག་པར་བྱ།  །
\b
\q
\b
\v 161 འདི་ལ་བདག་གིས་ཞེན་བྱ་ཞིང་། །
\q1 ཁོན་དུ་བཟུང་ནས་གཡུལ་སྤྲད་དེ། །
\q1 རྣམ་པ་དེ་འདྲའི་ཉོན་མོངས་པ། །
\q1 ཉོན་མོངས་འཇོམས་བྱེད་མ་གཏོགས་སོ།  །
\b
\q
\b
\v 162 བདག་ནི་བསྲེགས་ཏེ་བསད་གྱུར་ཏམ། །
\q1 བདག་གི་མགོ་བོ་བཅད་ཀྱང་བླའི། །
\q1 རྣམ་པ་ཀུན་དུ་ཉོན་མོངས་པའི། །
\q1 དགྲ་ལ་མདུད་པར་མི་བྱའོ།  །
\b
\q
\b
\v 163 ཐ་མལ་དགྲ་བོ་ཡུལ་ནས་ཕྱུང་ཡང་ནི། །
\q1 ཡུལ་གཞན་དག་ཏུ་གནས་ཤིང་ཡོངས་བཟུང་ནས། །
\q1 ནུས་པ་བརྟས་ནས་དེ་ནས་ཕྱིར་ལྡོག་གི །ཉོན་མོངས་དགྲ་ཚུལ་དེ་དང་འདྲ་མ་ཡིན།  །
\b
\q
\b
\v 164 ཉོན་མོངས་ཉོན་མོངས་ཤེས་རབ་མིག་གིས་སྤང་། །
\q1 བདག་ཡིད་ལས་བསལ་གང་དུ་འགྲོ་བར་འགྱུར། །
\q1 གང་དུ་གནས་ནས་བདག་གནོད་བྱ་ཕྱིར་འོང་། །
\q1 བློ་ཞེན་བདག་ལ་བརྩོན་པ་མེད་པར་ཟད། །
\b
\q
\b
\v 165 ཉོན་མོངས་རྣམས་ནི་ཡུལ་ན་མི་གནས་དབང་ཚོགས་ལ་མིན་པར་ནའང་མིན། །
\q1 དེ་ལས་གཞན་ནའང་མིན་ན་འདི་དག་གར་གནས་འགྲོ་བ་ཀུན་གནོད་བྱེད། །
\q1 འདི་ནི་སྒྱུ་འདྲ་དེ་ཕྱིར་སྙིང་ལ་འཇིགས་སྤོངས་ཤེས་ཕྱིར་བརྩོན་པ་བསྟེན། །
\q1 དོན་མེད་ཉིད་དུ་བདག་ལ་དམྱལ་སོགས་རྣམས་སུ་ཅི་སྟེ་གནོད་པ་བྱེད། །
\q1 །
\b
\q
\b
\v 166 དེ་ལྟར་རྣམ་བསམས་ཇི་སྐད་བཤད་པ་ཡི། །
\q1 བསླབ་པ་བསྒྲུབ་པའི་ཆེད་དུ་འབད་པར་བྱ། །
\q1 སྨན་པའི་ངག་མ་མཉན་ན་སྨན་དག་གིས། །
\q1 བཅོས་དགོས་ནད་པ་སོས་པ་ག་ལ་ཡོད།  །
\b
\q
\b
\v 167 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བག་ཡོད་བསྟན་པ་ཞེས་བྱ་བ་སྟེ་ལེའུ་བཞི་པའོ།། །
\q1 །བ
\b
\q
\b
\v 168 སླབ་པ་བསྲུང་བར་འདོད་པ་ཡིས། །
\q1 རབ་ཏུ་བསྒྲིམས་ནས་སེམས་བསྲུང་སྟེ། །
\q1 སེམས་འདི་བསྲུང་བར་མ་བྱས་ན། །
\q1 བསླབ་པ་བསྲུང་བར་ཡོང་མི་ནུས། །
\b
\q
\b
\v 169 སེམས་ཀྱི་གླང་པོ་ཡན་བཏང་བས། །
\q1 མནར་མེད་གནོད་པ་བྱེད་པ་ལྟར། །
\q1 གླང་ཆེན་མ་ཐུལ་མྱོས་པ་ཡིས། །
\q1 འདི་ན་དེ་འདྲའི་གནོད་མི་བྱེད།  །
\b
\q
\b
\v 170 ཀུན་ནས་དྲན་པའི་ཐག་པ་ཡིས། །
\q1 སེམས་ཀྱི་གླང་པོ་དམ་བཏགས་ན། །
\q1 འཇིགས་པ་ཐམས་ཅད་མེད་འགྱུར་ཞིང་། །
\q1 དགེ་བ་ཐམས་ཅད་ལག་ཏུ་འོང་། །
\b
\q
\b
\v 171 སྟག་དང་སེང་གེ་གླང་ཆེན་དྲེད། །
\q1 སྦྲུལ་དང་དགྲ་རྣམས་ཐམས་ཅད་དང་། །
\q1 སེམས་ཅན་དམྱལ་བའི་སྲུང་མ་དང་། །
\q1 བྱད་མ་དེ་བཞིན་སྲིན་པོ་རྣམས། །
\q1 སེམས་འདི་གཅིག་པུ་བཏགས་པ་ཡིས། །
\q1 དེ་དག་ཐམས་ཅད་བཏགས་པར་འགྱུར། །
\q1 སེམས་འདི་གཅིག་པུ་བཏུལ་བས་ན། །
\q1 དེ་དག་ཐམས་ཅད་ཐུལ་བར་འགྱུར། །
\b
\q
\b
\v 172 འདི་ལྟར་འཇིགས་པ་ཐམས་ཅད་དང་། །
\q1 སྡུག་བསྔལ་དཔག་ཏུ་མེད་པ་ཡང་། །
\q1 སེམས་ལས་བྱུང་བ་ཡིན་ནོ་ཞེས། །
\q1 ཡང་དག་གསུང་བ་ཉིད་ཀྱིས་བསྟན། །
\b
\q
\b
\v 173 སེམས་ཅན་དམྱལ་བའི་མཚོན་ཆ་རྣམས། །
\q1 སུ་ཞིག་གིས་ནི་ཆེད་དུ་བྱས། །
\q1 ལྕགས་སྲེག་ས་གཞི་སུ་ཡིས་བྱས། །
\q1 མེ་ཚོགས་དེ་དག་ཅི་ལས་བྱུང་། །
\b
\q
\b
\v 174 དེ་འདྲ་དེ་དག་ཐམས་ཅད་ཀྱང་། །
\q1 སྡིག་སེམས་ཡིན་པར་ཐུབ་པས་གསུངས། །
\q1 དེ་ལྟར་འཇིག་རྟེན་གསུམ་པོ་ན། །
\q1 སེམས་ལས་འཇིགས་པ་གཞན་འགའ་མེད།  །
\b
\q
\b
\v 175 གལ་ཏེ་འགྲོ་བ་དབུལ་བོར་ནས། །
\q1 སྦྱིན་པའི་ཕ་རོལ་ཕྱིན་ཡིན་ན། །
\q1 ད་རུང་འགྲོ་བཀྲེན་ཡོད་ན་སྔོན། །
\q1 སྐྱོབ་པ་ཇི་ལྟར་ཕ་རོལ་ཕྱིན། །
\b
\q
\b
\v 176 བདོག་པ་ཐམས་ཅད་འབྲས་བཅས་ཏེ། །
\q1 སྐྱེ་བོ་ཀུན་ལ་བཏང་སེམས་ཀྱིས། །
\q1 སྦྱིན་པའི་ཕ་རོལ་ཕྱིན་གསུངས་ཏེ། །
\q1 དེ་ལྟས་དེ་ནི་སེམས་ཉིད་དོ། །
\b
\q
\b
\v 177 ཉ་ལ་སོགས་པ་གང་ཞིག་ཏུ། །
\q1 དེ་དག་གསོད་མི་འགྱུར་བར་བསྐྲད། །
\q1 སྤོང་བའི་སེམས་ནི་ཐོབ་པ་ལས། །
\q1 ཚུལ་ཁྲིམས་ཕ་རོལ་ཕྱིན་པར་བཤད། །
\b
\q
\b
\v 178 སེམས་ཅན་མི་སྲུན་ནམ་མཁའ་བཞིན། །
\q1 དེ་དག་གཞོམ་གྱིས་ཡོང་མི་ལང་། །
\q1 ཁྲོ་བའི་སེམས་འདི་གཅིག་བཅོམ་ན། །
\q1 དགྲ་དེ་ཐམས་ཅད་ཆོམས་དང་འདྲ། །
\b
\q
\b
\v 179 ས་སྟེངས་འདི་དག་ཀོས་གཡོགས་སུ། །
\q1 དེ་སྙེད་ཀོ་བས་ག་ལ་ལང་། །
\q1 ལྷམ་མཐིལ་ཙམ་གྱི་ཀོ་བས་ནི། །
\q1 ས་སྟེངས་ཐམས་ཅད་གཡོགས་དང་འདྲ། །
\q1 དེ་བཞིན་ཕྱི་རོལ་དངོས་པོ་ཡང་། །
\q1 བདག་གིས་ཕྱིར་བཟློག་མི་ལང་གི། །
\q1 བདག་གི་སེམས་འདི་ཕྱིར་བཟློག་བྱའི། །
\q1 གཞན་རྣམས་བཟློག་གོ་ཅི་ཞིག་དགོས། །
\b
\q
\b
\v 180 སེམས་གསལ་གཅིག་བསྐྱེད་འབྲས་བུ་གང་། །
\q1 ཚངས་ལ་སོགས་པ་ཡིན་པ་ལྟར། །
\q1 ལུས་ངག་བཅས་པའི་འབྲས་བུ་མང་། །
\q1 སྤྱོད་པ་ཞན་པས་དེ་ལྟ་མིན། །
\b
\q
\b
\v 181 བཟླས་བརྗོད་དང་ནི་དཀའ་ཐུབ་ཀུན། །
\q1 ཡུན་རིང་དུས་སུ་སྤྱད་བྱས་ཀྱང་། །
\q1 སེམས་གཞན་གཡེངས་པས་བྱས་པ་ནི། །
\q1 དེ་ཉིད་རིག་པས་དོན་མེད་གསུངས།  །
\b
\q
\b
\v 182 གང་གིས་ཆོས་ཀྱི་གཙོ་བོ་མཆོག །
\q1 སེམས་ཀྱི་གསང་འདི་མ་ཤེས་ན། །
\q1 བདེ་ཐོབ་སྡུག་བསྔལ་གཞོམ་འདོད་ཀྱང་། །
\q1 དེ་དག་དོན་མེད་གྱི་ནར་འཁྱམ། །
\b
\q
\b
\v 183 དེ་ལྟས་བདག་གི་སེམས་འདི་ནི། །
\q1 ལེགས་གཟུང་ལེགས་པར་བསྲུང་བར་བྱ། །
\q1 སེམས་བསྲུང་བརྟུལ་ཞུགས་མ་གཏོགས་པ། །
\q1 བརྟུལ་ཞུགས་མང་པོས་ཅི་ཞིག་བྱ། །
\b
\q
\b
\v 184 མ་གྲངས་དྲོལ་བའི་ཁྲོད་གནས་ན། །
\q1 སྒྲིམས་ཏེ་རྨ་ཡི་བག་བྱེད་བཞིན། །
\q1 སྐྱེ་བོ་ངན་ཁྲོད་གནས་པས་ཀྱང་། །
\q1 སེམས་ཀྱི་རྨ་འདི་རྟག་ཏུ་བསྲུང་། །
\b
\q
\b
\v 185 རྨ་ཡི་སྡུག་བསྔལ་ཆུང་ངུ་ཡིས། །
\q1 སྐྲག་པའང་རྨ་ཡི་བག་བྱེད་ན། །
\q1 བསྡུས་འཇོམས་རིས་འཇོམས་སྐྲག་པ་དག །
\q1 སེམས་ཀྱི་རྨ་ལྟ་ཅིས་མི་སྲུང་། །
\b
\q
\b
\v 186 སྤྱོད་པ་འདི་འདྲས་གནས་བྱེད་ན། །
\q1 སྐྱེ་བོ་ངན་པའི་ཁྲོད་གནས་སམ། །
\q1 བུད་མེད་ཁྲོད་ན་གནས་ཀྱང་རུང་། །
\q1 སྡོམ་བརྩོན་བརྟན་པ་ཉམས་མི་འགྱུར། །
\b
\q
\b
\v 187 བདག་གི་རྙེད་དང་བཀུར་སྟི་དང་། །
\q1 ལུས་དང་འཚོ་བ་མེད་བླ་ཞིང་། །
\q1 དགེ་བ་གཞན་ཡང་ཉམས་བླ་ཡི། །
\q1 སེམས་ནི་ནམས་ཀྱང་ཉམས་མི་བྱ།  །
\b
\q
\b
\v 188 སེམས་བསྲུང་འདོད་པ་རྣམས་ལ་ནི། །
\q1 དྲན་པ་དང་ནི་ཤེས་བཞིན་དག །
\q1 ཐམས་ཅད་འབད་པས་སྲུངས་ཤིག་ཅེས། །
\q1 བདག་ནི་དེ་ལྟར་ཐལ་མོ་སྦྱོར། །
\b
\q
\b
\v 189 ནད་ཀྱིས་དཀྲུགས་པའི་མི་དག་ནི། །
\q1 ལས་རྣམས་ཀུན་ལ་མཐུ་མེད་པ། །
\q1 དེ་བཞིན་རྨོངས་པས་སེམས་དཀྲུགས་པ། །
\q1 ལས་རྣམས་ཀུན་ལ་མཐུ་མེད་དོ། །
\b
\q
\b
\v 190 ཤེས་བཞིན་མེད་པའི་སེམས་ལྡན་པའི། །
\q1 ཐོས་དང་བསམས་དང་བསྒོམས་པ་ཡང་། །
\q1 གློ་རྡོལ་བུམ་པའི་ཆུ་བཞིན་དུ། །
\q1 དྲན་པ་ལ་ནི་དེ་མི་གནས། །
\b
\q
\b
\v 191 ཐོས་ལྡན་དད་པ་ཅན་དང་ནི། །
\q1 བརྩོན་པ་ལྷུར་ལེན་དུ་མ་ཡང་། །
\q1 ཤེས་བཞིན་མེད་པའི་སྐྱོན་ཆགས་པས། །
\q1 ལྟུང་བའི་རྙོག་དང་བཅས་པར་འགྱུར། །
\b
\q
\b
\v 192 ཤེས་བཞིན་མེད་པའི་ཆོམ་རྐུན་དག །
\q1 དྲན་པ་ཉམས་པའི་རྗེས་འབྲང་བས། །
\q1 བསོད་ནམས་དག་ནི་ཉེར་བསགས་ཀྱང་། །
\q1 རྐུན་པོས་ཕྲོགས་བཞིན་ངན་འགྲོར་འགྲོ། །
\b
\q
\b
\v 193 ཉོན་མོངས་ཆོམ་རྐུན་ཚོགས་འདི་ནི། །
\q1 གླགས་སྐབས་ཚོལ་བར་བྱེད་པ་སྟེ། །
\q1 གླགས་རྙེད་གྱུར་ནས་དགེ་འཕྲོག་ཅིང་། །
\q1 བདེ་འགྲོའི་སྲོག་ཀྱང་འཇོམས་པར་བྱེད། །
\b
\q
\b
\v 194 དེ་བས་དྲན་པ་ཡིད་སྒོ་ནས། །
\q1 གུད་དུ་ནམ་ཡང་མི་གཏོང་ངོ་། །
\q1 སོང་ནའང་ངན་འགྲོ་གནོད་པ་དག །
\q1 དྲན་པར་བྱས་ཏེ་ཉེ་བར་བཞག །
\b
\q
\b
\v 195 བླ་མ་དང་ནི་འགྲོགས་པ་ལས། །
\q1 མཁན་པོས་རྗེས་སུ་བརྟན་པ་དང་། །
\q1 འཇིགས་པས་སྐལ་ལྡན་གུས་བྱེད་ལ། །
\q1 དྲན་པ་བདེ་བླག་ཉིད་དུ་སྐྱེ། །
\b
\q
\b
\v 196 སངས་རྒྱས་བྱང་ཆུབ་སེམས་དཔའ་དག །
\q1 ཀུན་དུ་ཐོགས་མེད་གཟིགས་པར་ལྡན། །
\q1 དེ་དག་ཐམས་ཅད་སྤྱན་སྔ་ན། །
\q1 རྟག་པར་བདག་ནི་གནས་སོ་ཞེས། །
\q1 དེ་ལྟར་བསམས་ནས་ངོ་ཚ་དང་། །
\q1 གུས་དང་འཇིགས་ལྡན་དེ་བཞིན་གནོས་། །
\q1 དེས་ན་སངས་རྒྱས་རྗེས་དྲན་པའང་། །
\q1 དེ་ལ་ཡང་དང་ཡང་དུ་འབྱུང་། །
\q1 གང་ཚེ་དྲན་པ་ཡིད་སྒོ་ནས། །
\q1 བསྲུང་བའི་དོན་དུ་གནས་གྱུར་པ། །
\q1 དེ་ཚེ་ཤེས་བཞིན་འོང་འགྱུར་ཞིང་། །
\q1 སོང་བ་དག་ཀྱང་འོང་བར་འགྱུར། །
\b
\q
\b
\v 197 རེ་ཞིག་དང་པོ་འདི་འདྲའི་སེམས། །
\q1 འདི་ནི་སྐྱོན་བཅས་ཤེས་བྱས་ནས། །
\q1 དེ་ཚེ་བདག་གིས་ཤིང་བཞིན་དུ། །
\q1 ཟུངས་ཐུབ་པར་ནི་གནས་པར་བྱ། །
\b
\q
\b
\v 198 དོན་མེད་གཡེང་བར་ལྟ་བ་ནི། །
\q1 ནམ་ཡང་བདག་གིས་མི་བྱ་སྟེ། །
\q1 ངེས་པར་སེམས་པས་རྟག་ཏུ་ནི། །
\q1 མིག་ནི་ཕབ་སྟེ་བལྟ་བར་བྱ། །
\b
\q
\b
\v 199 ལྟ་བ་ངལ་བསོའི་ཆེད་དུ་ནི། །
\q1 རེས་འགའ་ཕྱོགས་སུ་བལྟ་བར་བྱ། །
\q1 འགའ་ཞིག་མིག་ལམ་སྣང་གྱུར་ན། །
\q1 བལྟས་ནས་འོངས་པ་ལེགས་ཞེས་བརྗོད། །
\b
\q
\b
\v 200 ལམ་སོགས་འཇིགས་པ་བརྟག་པའི་ཕྱིར། །
\q1 ཡང་དང་ཡང་དུ་ཕྱོགས་བཞིར་ལྟ། །
\q1 ངལ་བསོས་ཁ་ནི་ཕྱིར་བལྟས་ནས། །
\q1 རྒྱབ་ཀྱི་ཕྱོགས་སུ་བལྟ་བར་བྱ། །
\b
\q
\b
\v 201 མདུན་དང་རྒྱབ་ཏུ་བརྟག་བྱས་ནས། །
\q1 འགྲོའམ་ཡང་ན་འོང་བྱ་སྟེ། །
\q1 དེ་ལྟར་གནས་སྐབས་ཐམས་ཅད་དུ། །
\q1 དགོས་པ་ཤེས་ནས་སྤྱད་པར་བྱ། །
\b
\q
\b
\v 202 ལུས་ཀྱིས་འདི་ལྟར་གནས་བྱ་ཞེས། །
\q1 བྱ་བ་བསྡོགས་ནས་དེ་ནས་ནི། །
\q1 སྐབས་སུ་ལུས་འདི་ཇི་ལྟ་བུར། །
\q1 གནས་པ་ཡིན་ཞེས་བལྟ་བར་བྱ། །
\b
\q
\b
\v 203 སེམས་ཀྱི་གླང་ཆེན་མྱོས་པ་ནི། །
\q1 ཆོས་ལ་སེམས་པའི་ཀ་ཆེན་ལ། །
\q1 ཇི་ལྟར་བཏགས་པ་མི་འཆོར་བར། །
\q1 དེ་ལྟར་འབད་པ་ཀུན་གྱིས་བརྟག །
\b
\q
\b
\v 204 ཅི་ནས་ཏིང་འཛིན་བརྩོན་པ་ནི། །
\q1 སྐད་ཅིག་གཅིག་ཀྱང་མི་འཆོར་བར། །
\q1 བདག་གི་ཡིད་འདི་གར་སྤྱོད་ཅེས། །
\q1 དེ་ལྟར་ཡིད་ལ་སོ་སོར་བརྟག །
\b
\q
\b
\v 205 འཇིགས་དང་དགའ་སྟོན་སོགས་འབྲེལ་བར། །
\q1 གལ་ཏེ་མི་ནུས་ཅི་བདེར་བྱ། །
\q1 འདི་ལྟར་སྦྱིན་པའི་དུས་དག་ཏུ། །
\q1 ཚུལ་ཁྲིམས་བཏང་སྙོམས་བྱ་བར་གསུངས། །
\b
\q
\b
\v 206 གང་ཞིག་བསམས་ཏེ་བྱར་བརྩམས་པ། །
\q1 དེ་ལས་གཞན་དུ་མི་བསམ་སྟེ། །
\q1 དེར་གཏང་བ་ཡི་བསམ་པ་ཡིས། །
\q1 དེ་ཉིད་རེ་ཞིག་བསྒྲུབ་པར་བྱ། །
\q1 དེ་ལྟ་ན་ནི་ཀུན་ལེགས་བྱས། །
\q1 གཞན་དུ་གཉི་གར་མི་འགྱུར་རོ། །
\q1 ཤེས་བཞིན་མ་ཡིན་ཉེ་ཉོན་མོངས། །
\q1 དེ་ལྟ་ན་ནི་འཕེལ་མི་འགྱུར། །
\b
\q
\b
\v 207 བྲེ་མོའི་གཏམ་ནི་སྣ་ཚོགས་དང་། །
\q1 ངོ་མཚར་ལྟད་མོ་རྣམ་མང་པོ། །
\q1 ཀུན་ལ་འཇུག་པར་གྱུར་པ་ན། །
\q1 དེ་ལ་ཆགས་པ་སྤང་བར་བྱ།
\b
\q
\b
\v 208 །དོན་མེད་ས་རྐོ་རྩྭ་གཅོད་དང་། །
\q1 ས་རིས་འདྲི་སོགས་བྱེད་གྱུར་ན། །
\q1 བདེ་གཤེགས་བསླབ་པ་དྲན་བྱས་ནས། །
\q1 སྐྲག་པས་དེ་ཡི་མོད་ལ་དོར། །
\b
\q
\b
\v 209 གང་ཚེ་བསྐྱོད་པར་འདོད་གྱུར་ཏམ། །
\q1 སྨྲ་བར་འདོད་པར་གྱུར་ན་ཡང་། །
\q1 དང་པོར་རང་གི་སེམས་བརྟགས་ནས། །
\q1 བརྟན་པས་རིག་པ་ལྡན་པར་བྱ། །
\b
\q
\b
\v 210 གང་ཚེ་རང་ཡིད་ཆགས་པ་དང་། །
\q1 ཁྲོ་བར་འདོད་པ་དེ་ཡི་ཚེ། །
\q1 ལས་སུ་མི་བྱ་སྨྲ་མི་བྱ། །
\q1 ཤིང་བཞིན་དུ་ནི་གནས་པར་བྱ། །
\b
\q
\b
\v 211 དགོད་དང་ག་ཞར་བཅས་པའམ། །
\q1 གལ་ཏེ་ང་རྒྱལ་རྒྱགས་ལྡན་པའམ། །
\q1 མཚང་འབྲུ་བ་ཡི་བསམ་པ་དང་། །
\q1 གལ་ཏེ་སྐྱོར་འབྱིན་སླུ་སེམས་སམ། །
\b
\q
\b
\v 212 གང་ཚེ་བདག་བསྟོད་ལྷུར་ལེན་པའམ། །
\q1 གཞན་ལ་སྨོད་པ་ཉིད་དང་ནི། །
\q1 གཤེ་བཅས་འགྱོད་དང་བཅས་གྱུར་པ། །
\q1 དེ་ཚེ་ཤིང་བཞིན་གནས་པར་བྱ། །
\b
\q
\b
\v 213 རྙེད་དང་བཀུར་སྟི་གྲགས་འདོད་པའམ། །
\q1 གཡོག་འཁོར་དོན་དུ་གཉེར་འདོད་པའམ། །
\q1 བདག་སེམས་རིམ་གྲོ་འདོད་གྱུར་ན། །
\q1 དེ་ཚེ་ཤིང་བཞིན་གནས་པར་བྱ། །
\b
\q
\b
\v 214 གཞན་དོན་ཡལ་བར་འདོར་བ་དང་། །
\q1 རང་དོན་གཉེར་བར་འདོད་པ་དང་། །
\q1 སྨྲ་བར་འདོད་པའི་སེམས་བྱུང་ན། །
\q1 དེས་ནི་ཤིང་བཞིན་གནས་པར་བྱ། །
\b
\q
\b
\v 215 མི་བཟོད་ལེ་ལོ་འཇིགས་པ་དང་། །
\q1 དེ་བཞིན་སྤྱི་རྟོལ་མུ་ཅོར་དང་། །
\q1 རང་གི་ཕྱོགས་ཞེན་སེམས་བྱུང་ན། །
\q1 དེ་ཚེ་ཤིང་བཞིན་གནས་པར་བྱ། །
\b
\q
\b
\v 216 དེ་ལྟར་ཀུན་ནས་ཉོན་མོངས་དང་། །
\q1 དོན་མེད་བརྩོན་པའི་ཡིད་བརྟགས་ནས། །
\q1 དེ་ཚེ་དཔའ་བོས་གཉེན་པོ་ཡིས། །
\q1 དེ་ནི་བརྟན་པོར་གཟུང་བར་བྱ། །
\b
\q
\b
\v 217 ཤིན་ཏུ་ངེས་དང་རབ་དད་དང་། །
\q1 བརྟན་དང་གུས་དང་ཞེ་སར་བཅས། །
\q1 ངོ་ཚ་ཤེས་དང་འཇིགས་བཅས་དང་། །
\q1 ཞི་ཞིང་གཞན་དགའ་བྱེད་ལ་བརྩོན། །
\b
\q
\b
\v 218 ཕན་ཚུན་མི་མཐུན་བྱིས་པ་ཡི། །
\q1 འདོད་པ་རྣམས་ཀྱིས་མི་སྐྱོ་ཞིང་། །
\q1 ཉོན་མོངས་སྐྱེས་པ་འདི་དག་གི། །
\q1 སེམས་འདི་བྱུང་སྙམ་བརྩེར་ལྡན་དང་། །
\q1 ཁ་ན་མ་ཐོ་མེད་དངོས་ལ། །
\q1 བདག་དང་སེམས་ཅན་དབང་བྱས་ཤིང་། །
\q1 སྤྲུལ་པ་བཞིན་དུ་ང་མེད་པར། །
\q1 ཡིད་འདི་རྟག་ཏུ་གཟུང་བར་བྱ།
\b
\q
\b
\v 219 །རིང་ཞིག་ལོན་ནས་དལ་བའི་མཆོག །
\q1 ཐོབ་པ་ཡང་དང་ཡང་བསམས་ནས། །
\q1 སེམས་དེ་ལྟ་བུར་རི་རབ་ལྟར། །
\q1 རབ་ཏུ་མི་གཡོ་གཟུང་བར་བྱ། །
\b
\q
\b
\v 220 བྱ་རྒོད་ཤ་ལ་ཆགས་པ་ཡིས། །
\q1 ཕན་ཚུན་ཀུན་དུ་བཤལ་ཁྲིད་ཀྱང་། །
\q1 ཡིད་ཁྱོད་མི་དགར་མི་བྱེད་ན། །
\q1 ད་ལྟ་ཅི་ཕྱིར་ཁ་ཏ་བྱེད། །
\b
\q
\b
\v 221 ལུས་འདི་བདག་གིར་གཟུང་བྱས་ནས། །
\q1 ཡིད་ཁྱོད་ཅི་ཕྱིར་སྲུང་བར་བྱེད། །
\q1 ཁྱོད་དང་འདི་གཉིས་སོ་སོ་ན། །
\q1 དེས་ཀོ་ཁྱོད་ལ་ཅི་ཞིག་བྱ། །
\b
\q
\b
\v 222 རྨོངས་པའི་ཡིད་ཁྱོད་ཅི་ཡི་ཕྱིར། །
\q1 ཤིང་གཟུགས་གཙང་མ་གཟུང་མི་བྱེད། །
\q1 མི་གཙང་ཚོགས་ཀྱི་འཁྲུལ་འཁོར་འདི། །
\q1 རུལ་བ་བསྲུངས་ཏེ་ཅི་ཞིག་རུང་།
\b
\q
\b
\v 223 །ཐོག་མར་པགས་པའི་རིམ་པ་འདི། །
\q1 རང་གི་བློ་ཡིས་ཐ་དད་ཕྱེ། །
\q1 ཤ་ཡང་རུས་པའི་དྲ་བ་ལས། །
\q1 ཤེས་རབ་མཚོན་གྱིས་གུད་དུ་ཕྱེ། །
\q1 རུས་པ་རྣམས་ཀྱང་དབྱེ་བྱས་ནས། །
\q1 རྐང་གི་བར་དུ་བལྟ་བྱ་ཞིང་། །
\q1 འདི་ལ་སྙིང་པོ་ཅི་ཡོད་ཅེས། །
\q1 བདག་ཉིད་ཀྱིས་ནི་བརྟག་པར་གྱིས། །
\q1 དེ་ལྟར་འབད་དེ་བཙལ་ཀྱང་དེར། །
\q1 ཁྱོད་ཀྱིས་སྙིང་པོ་མ་མཐོང་ན། །
\q1 ད་དུང་ཅི་ཕྱིར་ཆགས་ཚུལ་གྱིས། །
\q1 ཁྱོད་ནི་ལུས་འདི་སྲུང་བར་བྱེད། །
\b
\q
\b
\v 224 ཁྱོད་ཀྱིས་མི་གཙང་བཟར་མི་རུང་། །
\q1 ཁྲག་ཀྱང་བཏུང་དུ་མི་རུང་ལ། །
\q1 རྒྱུ་ལྟོའང་གཞིབ་ཏུ་མི་རུང་ན། །
\q1 ལུས་ཀྱིས་ཁྱོད་ལ་ཅི་ཞིག་བྱ།
\b
\q
\b
\v 225 །ཉིས་ན་ཝ་དང་བྱ་རྒོད་ཀྱིས། །
\q1 ཟས་ཀྱི་དོན་དུ་འདི་བསྲུང་རིགས། །
\q1 མི་འོ་ཅོག་གི་ལུས་འདི་ནི། །
\q1 བཀོལ་བར་བྱ་བ་ཉིད་དུ་ཟད། །
\b
\q
\b
\v 226 འདི་ལྟར་ཁྱོད་ཀྱིས་བསྲུངས་ཀྱང་ནི། །
\q1 འཆི་བདག་བརྩེ་བ་མེད་པ་ཡིས། །
\q1 ཕྲོགས་ཏེ་བྱ་དང་ཁྱིར་བྱིན་ན། །
\q1 དེ་ཚེ་ཁྱོད་ཀྱིས་ཅི་བྱར་ཡོད། །
\b
\q
\b
\v 227 བྲན་གཡོག་བཀོལ་དུ་མི་བཏུབ་ལའང་། །
\q1 གོས་ལ་སོགས་པ་མི་སྦྱིན་ན། །
\q1 ལུས་འདི་བསྙོད་ཀྱང་གཞན་འགྲོ་ན། །
\q1 ཁྱོད་ཀོ་ཅི་སྟེ་ཤ་ཐང་གསོ། །
\b
\q
\b
\v 228 འདི་ལ་གླ་རྔན་བྱིན་ནས་ནི། །
\q1 ད་ནི་རང་གི་དོན་བྱེད་ཆུག །
\q1 ཕན་པ་མེད་པར་འདི་ལ་ནི། །
\q1 ཐམས་ཅད་སྦྱིན་པར་མི་བྱའོ།
\b
\q
\b
\v 229 །འགྲོ་དང་འོང་བའི་རྟེན་ཙམ་དུ། །
\q1 ལུས་ལ་གྲུ་ཡི་བློ་བཞག་སྟེ། །
\q1 སེམས་ཅན་རྣམས་དོན་བསྒྲུབ་པའི་ཕྱིར། །
\q1 ཡིད་བཞིན་གྱི་ནི་ལུས་སུ་བསྒྱུར། །
\b
\q
\b
\v 230 དེ་ལྟར་རང་དབང་ཡོད་ཀྱིས་དེ། །
\q1 རྟག་ཏུ་འཛུམ་པའི་བཞིན་དུ་གྱིས། །
\q1 ཁྲོ་གཉེར་ངོ་ཟུམ་ཡོངས་ཐོང་སྟེ། །
\q1 འགྲོ་བའི་བཤེས་དང་གསོང་པོར་གྱིས། །
\b
\q
\b
\v 231 ཁྲི་ལ་སོགས་པ་བབ་ཅོལ་དུ། །
\q1 སྒྲ་དང་བཅས་པར་མི་དོར་རོ། །
\q1 སྒོ་ཡང་དྲག་ཏུ་མི་དབྱེ་སྟེ། །
\q1 རྟག་ཏུ་གཅོམ་བསྐྱུངས་དགའ་བར་བྱ། །
\b
\q
\b
\v 232 ཆུ་སྐྱར་བྱི་ལ་ཆོམ་རྐུན་དག །
\q1 སྒྲ་མེད་འཇབ་ཅིང་འགྲོ་བ་ཡིས། །
\q1 མངོན་པར་འདོད་པའི་དོན་སྒྲུབ་པ། །
\q1 ཐུབ་པས་རྟག་ཏུ་དེ་བཞིན་སྤྱད། །
\b
\q
\b
\v 233 གཞན་ལ་བཞེན་བསྐུལ་འདེབས་མཁས་ཤིང་། །
\q1 མ་བཅོལ་ཕན་པ་བྱེད་པའི་ངག །
\q1 གུས་པས་སྤྱི་བོས་བླང་གྱིས་ཏེ། །
\q1 རྟག་ཏུ་ཀུན་གྱི་སློབ་མར་གྱུར། །
\q1 ལེགས་པར་སྨས་པ་ཐམས་ཅད་ལ། །
\q1 དགེ་བར་གསུངས་ཞེས་བརྗོད་པར་བྱ། །
\q1 བསོད་ནམས་བྱེད་པ་མཐོང་གྱུར་ན། །
\q1 བསྟོད་པས་ལེགས་པར་དགའ་བ་བསྐྱེད། །
\b
\q
\b
\v 234 ལྐོག་ན་ཡོན་ཏན་བརྗོད་བྱ་ཞིང་། །
\q1 ཡོན་ཏན་བརྗོད་ན་རྗེས་སུ་བརྗོད། །
\q1 རང་གི་ཡོན་ཏན་བརྗོད་ན་དེ། །
\q1 ཡོན་ཏན་ཤེས་པར་རིག་པར་བྱ། །
\b
\q
\b
\v 235 རྩོམ་པ་ཐམས་ཅད་དགའ་ཕྱིར་ཏེ། །
\q1 དེ་ནི་རིན་གྱིས་ཉོ་ནའང་དཀོན། །
\q1 དེ་ལྟས་གཞན་བྱས་ཡོན་ཏན་གྱིས། །
\q1 དགའ་བའི་བདེ་བ་སྤྱད་པར་བྱ། །
\q1 བདག་ལ་འདིར་གོང་ཡོང་མེད་ལ། །
\q1 ཕ་རོལ་དུ་ཡང་བདེ་བ་ཆེ། །
\q1 ཉེས་པས་མི་དགའ་སྡུག་བསྔལ་ཞིང་། །
\q1 ཕ་རོལ་དུ་ཡང་སྡུག་བསྔལ་ཆེ། །
\b
\q
\b
\v 236 སྨྲ་ན་ཡིད་ཕེབས་འབྲེལ་པ་དང་། །
\q1 དོན་གསལ་ཡིད་དུ་འོང་བ་དང་། །
\q1 ཆགས་དང་ཞེ་སྡང་སྤངས་པ་དང་། །
\q1 འཇམ་ཞིང་རན་པར་སྨྲ་བར་བྱ། །
\b
\q
\b
\v 237 མིག་གིས་སེམས་ཅན་ལྟ་ན་ཡང་། །
\q1 འདི་དག་ཉིད་ལ་བརྟེན་ནས་བདག །
\q1 སངས་རྒྱས་ཉིད་དུ་འགྱུར་རོ་ཞེས། །
\q1 དྲང་ཞིང་བྱམས་པའི་ཚུལ་གྱིས་བལྟ། །
\b
\q
\b
\v 238 རྟག་པར་མངོན་ཞེན་གྱིས་བསླང་བའམ། །
\q1 གཉེན་པོ་ཡིས་ནི་བསླང་བ་ཉིད། །
\q1 ཡོན་ཏན་དང་ནི་ཕན་འདོགས་ཞིང་། །
\q1 སྡུག་བསྔལ་བ་ལ་དགེ་ཆེན་འགྱུར། །
\b
\q
\b
\v 239 མཁས་ཤིང་ལྡང་དང་ལྡན་བྱས་ནས། །
\q1 ལས་རྣམས་བདག་གིས་རྟག་ཏུ་བྱ། །
\q1 ལས་རྣམས་ཀུན་ལ་སུ་ལ་ཡང་། །
\q1 ལྟོས་པར་བྱ་བ་མ་ཡིན་ནོ། །
\b
\q
\b
\v 240 སྦྱིན་པའི་ཕ་རོལ་ཕྱིན་ལ་སོགས། །
\q1 གོང་ནས་གོང་དུ་ཁྱད་ཞུགས་སྤྱད། །
\q1 ཆུང་ངུའི་ཕྱིར་ནི་ཆེ་མི་གཏང་། །
\q1 གཙོ་ཆེར་གཞན་གྱི་དོན་བསམ་མོ། །
\b
\q
\b
\v 241 དེ་ལྟར་རིག་བྱས་གཞན་དོན་ལ། །
\q1 རྟག་ཏུ་བརྩོན་པར་གནས་པར་བྱ། །
\q1 ཐུགས་རྗེ་མངའ་བ་རིང་གཟིགས་པས། །
\q1 བཀག་པ་རྣམས་ཀྱང་དེ་ལ་གནང་། །
\b
\q
\b
\v 242 ལོག་པར་ལྷུང་དང་མགོན་མེད་དང་། །
\q1 བརྟུལ་ཞུགས་གནས་ལ་བགོ་བྱ་ཞིང་། །
\q1 རན་པ་ཙམ་དུ་བཟའ་བྱ་སྟེ། །
\q1 ཆོས་གོས་གསུམ་མ་གཏོགས་པ་སྦྱིན། །
\b
\q
\b
\v 243 དམ་པའི་ཆོས་ནི་སྤྱོད་པའི་ལུས། །
\q1 ཕྲན་ཚེགས་ཆེད་དུ་གནོད་མི་བྱ། །
\q1 དེ་ལྟར་བྱས་ན་སེམས་ཅན་གྱི། །
\q1 བསམ་པ་མྱུར་དུ་རྫོགས་པར་འགྱུར།
\b
\q
\b
\v 244 །སྙིང་རྗེའི་བསམ་པ་མ་དག་པར། །
\q1 ལུས་འདི་གཏང་བར་མི་བྱ་སྟེ། །
\q1 ཅི་ནས་འདི་དང་གཞན་དུ་ཡང་། །
\q1 དོན་ཆེན་སྒྲུབ་པའི་རྒྱུར་གཏང་ངོ་། །
\b
\q
\b
\v 245 མ་གུས་པ་ལ་ཆོས་མི་བཤད། །
\q1 མི་ན་བཞིན་དུ་མགོ་དཀྲིས་དང་། །
\q1 གདུགས་དང་འཁར་བ་མཚོན་ཐོགས་དང་། །
\q1 མགོ་བོ་གཡོགས་པ་དག་ལ་མིན། །
\b
\q
\b
\v 246 དམན་ལ་ཟབ་དང་རྒྱ་ཆེ་དང་། །
\q1 སྐྱེས་པ་མེད་པར་བུད་མེད་མིན། །
\q1 དམན་དང་མཆོག་གི་ཆོས་རྣམས་ལ། །
\q1 མཚུངས་པར་གུས་པས་ཀུན་དུ་སྤྱད། །
\b
\q
\b
\v 247 རྒྱ་ཆེན་ཆོས་ཀྱི་སྣོད་གྱུར་པ། །
\q1 དམན་པའི་ཆོས་ལ་སྦྱར་མི་བྱ། །
\q1 སྤྱོད་པ་ཡོངས་སུ་དོར་མི་བྱ། །
\q1 མདོ་དང་སྔགས་ཀྱིས་འདྲིད་མི་བྱ། །
\b
\q
\b
\v 248 སོ་ཤིང་དང་ནི་མཆིལ་མ་དག །
\q1 དོར་བ་ན་ནི་དགབ་པར་བྱ། །
\q1 གཅི་ལ་སོགས་པའང་ལོངས་སྤྱོད་པའི། །
\q1 ཆུ་དང་ཐང་ལ་དོར་བ་སྨད།
\b
\q
\b
\v 249 །ཁ་བཀང་བ་དང་སྒྲ་བཅས་དང་། །
\q1 ཁ་གདངས་ནས་ནི་བཟའ་མི་བྱ། །
\q1 རྐང་པ་བརྐྱང་སྟེ་མི་འདུག་ཅིང་། །
\q1 ལག་པ་མཉམ་པར་མི་མཉེའོ། །
\b
\q
\b
\v 250 བཞོན་པ་མལ་སྟན་གནས་དག་ཏུ། །
\q1 བུད་མེད་གཞན་དང་གཅིག་མི་བྱ། །
\q1 འཇིག་རྟེན་མ་དད་གྱུར་པ་ཀུན། །
\q1 མཐོང་དང་དྲིས་ཏེ་སྤང་བར་བྱ། །
\b
\q
\b
\v 251 སོར་མོས་བརྡ་ནི་མི་བྱ་སྟེ། །
\q1 གུས་དང་བཅས་པས་གཡས་པ་ཡི། །
\q1 ལག་པ་དག་ནི་ཀུན་གྱིས་ཀྱང་། །
\q1 ལམ་ཡང་དེ་ལྟར་བསྟན་པར་བྱ། །
\b
\q
\b
\v 252 ལག་པ་ཤས་ཆེར་བསྐྱོད་མིན་ཏེ། །
\q1 ཅུང་ཟད་བསྐྱོད་ལ་སྒྲ་བསྒྲགས་པ། །
\q1 སེ་གོལ་ལ་སོགས་བརྡ་བྱས་ཏེ། །
\q1 གཞན་དུ་མ་བསྡམས་པར་འགྱུར་རོ། །
\b
\q
\b
\v 253 མགོན་པོ་མྱ་ངན་འདས་གཟིམས་ལྟར། །
\q1 འདོད་པའི་ཕྱོགས་སུ་ཉལ་བར་བྱ། །
\q1 ཤེས་བཞིན་མྱུར་དུ་ལྡང་སེམས་ལ། །
\q1 ཐོག་མ་ཉིད་དུ་ངེས་པར་སྦྱར། །
\b
\q
\b
\v 254 བྱང་ཆུབ་སེམས་དཔའི་སྤྱོད་པ་དག །
\q1 ཚད་མེད་པར་ནི་གསུངས་པ་ལས། །
\q1 སེམས་སྦྱང་བ་ཡི་སྤྱོད་པ་ནི། །
\q1 ངེས་པར་དེ་སྲིད་སྤྱད་པར་བྱ། །
\b
\q
\b
\v 255 ཉིན་དང་མཚན་མོ་ལན་གསུམ་དུ། །
\q1 ཕུང་པོ་གསུམ་པ་གདོན་བྱ་ཞིང་། །
\q1 རྒྱལ་དང་བྱང་ཆུབ་སེམས་བརྟེན་པས། །
\q1 ལྟུང་བའི་ལྷག་མ་དེས་ཞི་བྱ། །
\b
\q
\b
\v 256 རང་ངམ་གཞན་གྱི་དབང་ཡང་རུང་། །
\q1 གནས་སྐབས་གང་དུ་ཅི་སྤྱོད་ཀྱང་། །
\q1 བསླབ་པར་གསུངས་པ་གང་ཡིན་པའི། །
\q1 གནས་སྐབས་དེ་ལ་འབད་དེ་བསླབ། །
\b
\q
\b
\v 257 རྒྱལ་སྲས་རྣམས་ཀྱིས་མི་བསླབ་པ། །
\q1 དེ་ནི་གང་ཡང་ཡོད་མིན་ཏེ། །
\q1 དེ་ལྟར་གནས་པའི་མཁས་པ་ལ། །
\q1 བསོད་ནམས་མི་འགྱུར་གང་ཡང་མེད། །
\b
\q
\b
\v 258 དངོས་སམ་ཡང་ན་བརྒྱུད་ཀྱང་རུང་། །
\q1 སེམས་ཅན་དོན་ལས་གཞན་མི་སྤྱད། །
\q1 སེམས་ཅན་ཁོ་ནའི་དོན་གྱི་ཕྱིར། །
\q1 ཐམས་ཅད་བྱང་ཆུབ་ཕྱིར་བསྔོའོ།
\b
\q
\b
\v 259 །རྟག་པར་དགེ་བའི་བཤེས་གཉེན་ནི། །
\q1 ཐེག་ཆེན་དོན་ལ་མཁས་པ་དང་། །
\q1 བྱང་ཆུབ་སེམས་དཔའི་བརྟུལ་ཞུགས་མཆོག །
\q1 སྲོག་གི་ཕྱིར་ཡང་མི་བཏང་ངོ་། །
\b
\q
\b
\v 260 དཔལ་འབྱུང་བ་ཡི་རྣམ་ཐར་ལས། །
\q1 བླ་མ་བསྟེན་པའི་ཚུལ་ལྟར་བསླབ། །
\q1 འདི་དང་སངས་རྒྱས་བཀའ་སྩལ་གཞན། །
\q1 མདོ་སྡེ་བཀླགས་ནས་ཤེས་པར་བྱ། །
\b
\q
\b
\v 261 མདོ་སྡེ་རྣམས་ལས་བསླབ་པ་སྣང་། །
\q1 དེ་བས་མདོ་སྡེ་བཀླག་པར་བྱ། །
\q1 ནམ་མཁའི་སྙིང་པོའི་མདོ་སྡེ་ནི། །
\q1 ཐོག་མ་ཉིད་དུ་བལྟ་བར་བྱ། །
\b
\q
\b
\v 262 གང་ཕྱིར་རྟག་ཏུ་སྤྱད་པ་ནི། །
\q1 དེ་ལས་རྒྱ་ཆེར་རབ་སྟོན་པས། །
\q1 བསླབ་པ་ཀུན་ལས་བཏུས་པ་ཡང་། །
\q1 ངེས་པར་ཡང་དང་ཡང་དུ་བལྟ། །
\b
\q
\b
\v 263 ཡང་ན་རེ་ཞིག་མདོར་བསྡུས་པའི། །
\q1 མདོ་རྣམས་ཀུན་ལས་བཏུས་པ་བལྟ། །
\q1 འཕགས་པ་ཀླུ་སྒྲུབ་ཀྱིས་མཛད་པའི། །
\q1 གཉིས་པོ་འང་འབད་པས་བལྟ་བར་བྱ། །
\b
\q
\b
\v 264 གང་ལས་གང་ནི་མ་བཀག་པ། །
\q1 དེ་ཉིད་སྤྱད་པར་བྱ་བ་སྟེ། །
\q1 འཇིག་རྟེན་སེམས་ནི་བསྲུང་བའི་ཕྱིར། །
\q1 བསླབ་པ་མཐོང་ནས་ཡང་དག་སྤྱད། །
\b
\q
\b
\v 265 ལུས་དང་སེམས་ཀྱི་གནས་སྐབས་ལ། །
\q1 ཡང་དང་ཡང་དུ་བརྟག་བྱ་བ། །
\q1 དེ་ཉིད་ཁོ་ན་མདོར་ན་ནི། །
\q1 ཤེས་བཞིན་བསྲུང་བའི་མཚན་ཉིད་དོ། །
\b
\q
\b
\v 266 ལུས་ཀྱིས་འདི་དག་སྤྱད་པར་བྱ། །
\q1 ཚིག་ཙམ་བརྗོད་པས་ཅི་ཞིག་འགྲུབ། །
\q1 སྨན་དཔྱད་བཀླགས་པ་ཙམ་གྱིས་ནི། །
\q1 ནད་པ་དག་ལ་ཕན་འགྱུར་རམ། །
\b
\q
\b
\v 267 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། ཤེས་བཞིན་བསྲུང་བར་བྱ་བ་སྟེ་ལེའུ་ལྔ་པའོ།། །
\q1 །
\b
\q
\b
\v 268 བསྐལ་པ་སྟོང་དུ་བསགས་པ་ཡི། །
\q1 སྦྱིན་དང་བདེ་གཤེགས་མཆོད་ལ་སོགས། །
\q1 ལེགས་སྤྱད་གང་ཡིན་དེ་ཀུན་ཡང་། །
\q1 ཁོང་ཁྲོ་གཅིག་གིས་འཇོམས་པར་བྱེད། །
\b
\q
\b
\v 269 ཞེ་སྡང་ལྟ་བུའི་སྡིག་པ་མེད། །
\q1 བཟོད་པ་ལྟ་བུའི་དཀའ་ཐུབ་མེད། །
\q1 དེ་བས་བཟོད་ལ་ནན་ཏན་དུ། །
\q1 སྣ་ཚོགས་ཚུལ་དུ་བསྒོམ་པར་བྱ། །
\b
\q
\b
\v 270 ཞེ་སྡང་ཟུག་རྔུའི་སེམས་འཆང་ན། །
\q1 ཡིད་ནི་ཞི་བ་ཉམས་མི་མྱོང་། །
\q1 དགའ་དང་བདེ་བའང་མི་འཐོབ་ལ། །
\q1 གཉིད་མི་འོང་ཞིང་བརྟན་མེད་འགྱུར། །
\b
\q
\b
\v 271 གང་དག་ནོར་དང་བཀུར་སྟི་ཡིས། །
\q1 དྲིན་བྱིན་དེ་ལ་བརྟེན་གྱུར་པ། །
\q1 དེ་དག་ཀྱང་ནི་སྡང་ལྡན་པའི། །
\q1 རྗེ་དཔོན་དེ་ལ་གསོད་པར་རྒོལ། །
\b
\q
\b
\v 272 དེ་ཡིས་མཛའ་བཤེས་སྐྱོ་བར་འགྱུར། །
\q1 སྦྱིན་པས་བསྡུས་ཀྱང་བསྟེན་མི་བྱེད། །
\q1 མདོར་ན་ཁྲོ་བ་བདེར་གནས་པ། །
\q1 དེ་ནི་འགའ་ཡང་ཡོད་མ་ཡིན། །
\b
\q
\b
\v 273 ཁྲོ་བའི་དགྲ་ཡིས་དེ་ལ་སོགས། །
\q1 སྡུག་བསྔལ་དག་ནི་བྱེད་པར་འགྱུར།།གང་ཞིག་བསྒྲིམས་ཏེ་ཁྲོ་འཇོམས་པ། །
\q1 དེ་ནི་འདི་དང་གཞན་དུ་བདེ། །
\b
\q
\b
\v 274 མི་འདོད་བྱས་དང་འདོད་པ་ཡི། །
\q1 གེགས་བྱས་པ་ལ་བྱུང་གྱུར་པ། །
\q1 ཡིད་མི་བདེ་བའི་ཟས་རྙེད་ནས། །
\q1 ཞེ་སྡང་བརྟས་ཏེ་བདག་འཇོམས་སོ། །
\b
\q
\b
\v 275 དེ་ལྟས་བདག་གིས་དགྲ་བོ་དེའི། །
\q1 ཟས་ནི་རྣམ་པར་གཞོམ་པར་བྱ། །
\q1 འདི་ལྟར་བདག་ལ་གནོད་པ་ལས། །
\q1 དགྲ་འདི་ལ་ནི་ལས་གཞན་མེད། །
\b
\q
\b
\v 276 ཅི་ལ་བབ་ཀྱང་བདག་གིས་ནི། །
\q1 དགའ་བའི་ཡིད་ནི་དཀྲུགས་མི་བྱ། །
\q1 མི་དགའ་བྱས་ཀྱང་འདོད་མི་འགྲུབ། །
\q1 དགེ་བ་དག་ནི་ཉམས་པར་འགྱུར། །
\b
\q
\b
\v 277 གལ་ཏེ་བཅོས་སུ་ཡོད་ན་ནི། །
\q1 དེ་ལ་མི་དགར་ཅི་ཞིག་ཡོད། །
\q1 གལ་ཏེ་བཅོས་སུ་མེད་ན་ནི། །
\q1 དེ་ལ་མི་དགའ་བྱས་ཅི་ཕན། །
\b
\q
\b
\v 278 བདག་གམ་བདག་གི་བཤེས་རྣམས་ལ། །
\q1 སྡུག་བསྔལ་བརྙས་དང་ཚིག་རྩུབ་དང་། །
\q1 མི་སྙན་ཞེས་བྱ་མི་འདོད་དེ། །
\q1 དགྲ་ལ་དེ་ལས་བཟློག་པས་སོ། །
\b
\q
\b
\v 279 བདེ་བའི་རྒྱུ་ནི་རེས་འགའ་འབྱུང་།།སྡུག་བསྔལ་རྒྱུ་ནི་ཤིན་ཏུ་མང་། །
\q1 སྡུག་བསྔལ་མེད་པར་ངེས་འབྱུང་མེད། །
\q1 དེ་བས་སེམས་ཁྱོད་བརྟན་པར་མནོས།
\b
\q
\b
\v 280 །དཀའ་ཟློག་དད་དང་ཀརྣ་པ། །
\q1 བསྲེག་དང་བཅད་སོགས་ཚོར་བ་ནི། །
\q1 དོན་མེད་བཟོད་བྱེད་ཐར་པ་ཡི། །
\q1 དོན་དུ་བདག་གོ་ཅི་ཕྱིར་སྔར། །
\b
\q
\b
\v 281 གོམས་ནི་སླ་བར་མི་འགྱུར་བའི། །
\q1 དངོས་དེ་གང་ཡང་ཡོད་མ་ཡིན། །
\q1 དེ་བས་གནོད་པ་ཆུང་གོམས་པས། །
\q1 གནོད་པ་ཆེན་པོ་བཟོད་པར་བྱོས། །
\b
\q
\b
\v 282 སྦྲུལ་དང་ཤ་སྦྲང་དག་དང་ནི། །
\q1 བཀྲེས་སྐོམ་ལ་སོགས་ཚོར་བ་དང་། །
\q1 གཡན་པ་ལ་སོགས་བཅས་པ་ཡི། །
\q1 དོན་མེད་སྡུག་བསྔལ་ཅིས་མ་མཐོང་། །
\b
\q
\b
\v 283 ཚ་གྲང་ཆར་དང་རླུང་སོགས་དང་། །
\q1 ནད་དང་འཆིང་དང་རྡེག་སོགས་ལ། །
\q1 བདག་གིས་བཟེ་རེ་མི་བྱ་སྟེ། །
\q1 དེ་ལྟར་བྱས་ན་གནོད་པ་འཕེལ། །
\b
\q
\b
\v 284 ལ་ལ་བདག་གི་ཁྲག་མཐོང་ན། །
\q1 དཔའ་བརྟན་ལྷག་པར་སྐྱེ་འགྱུར་ཡོད། །
\q1 ལ་ལ་གཞན་གྱི་ཁྲག་མཐོང་ན། །
\q1 བོག་ཅིང་བརྒྱལ་བར་འགྱུར་བ་ཡོད། །
\q1 དེ་ནི་སེམས་ཀྱི་ངང་བརྟན་དང་། །
\q1 སྡར་མའི་ཚུལ་ལས་གྱུར་པ་ཡིན། །
\q1 དེ་བས་གནོད་པ་ཁྱད་བསད་ཅིང་། །
\q1 སྡུག་བསྔལ་རྣམས་ཀྱིས་མི་ཚུགས་བྱོས། །
\b
\q
\b
\v 285 མཁས་པས་སྡུག་བསྔལ་བྱུང་ཡང་ནི། །
\q1 སེམས་ཀྱི་རབ་དང་རྙོག་མི་བྱ། །
\q1 ཉོན་མོངས་རྣམས་དང་གཡུལ་འགྱེད་ལ། །
\q1 གཡུལ་འགྱེད་ཚེ་ན་གནོད་པ་མང་། །
\b
\q
\b
\v 286 སྡུག་བསྔལ་ཐམས་ཅད་ཁྱད་བསད་ནས། །
\q1 ཞེ་སྡང་ལ་སོགས་དགྲ་འཇོམས་པ། །
\q1 དེ་དག་རྒྱལ་བྱེད་དཔའ་བོ་སྟེ། །
\q1 ལྷག་མ་རོ་ལ་གསོད་པའོ། །
\b
\q
\b
\v 287 གཞན་ཡང་སྡུག་བསྔལ་ཡོན་ཏན་ནི། །
\q1 སྐྱོ་བས་དྲེགས་པ་སེལ་བར་བྱེད། །
\q1 འཁོར་བ་པ་ལ་སྙིང་རྗེ་སྐྱེ། །
\q1 སྡིག་ལ་འཛེམ་དང་དགེ་ལ་དགའ། །
\b
\q
\b
\v 288 མཁྲིས་པ་ལ་སོགས་སྡུག་བསྔལ་གྱི། །
\q1 འབྱུང་གནས་ཆེ་ལ་མི་ཁྲོ་བར། །
\q1 སེམས་ཡོད་རྣམས་ལ་ཅི་སྟེ་ཁྲོ། །
\q1 དེ་དག་ཀུན་ཀྱང་རྐྱེན་གྱིས་བསྐུལ། །
\b
\q
\b
\v 289 དཔེར་ན་མི་འདོད་བཞིན་དུ་ཡང་། །
\q1 ནད་འདི་འབྱུང་བར་འགྱུར་བ་ལྟར། །
\q1 དེ་བཞིན་མི་འདོད་བཞིན་དུ་ཡང་། །
\q1 ནན་གྱིས་ཉོན་མོངས་འབྱུང་བར་འགྱུར། །
\b
\q
\b
\v 290 ཁྲོ་བར་བྱ་ཞེས་མ་བསམས་ཀྱང་། །
\q1 སྐྱེ་བོ་རྣམས་ནི་གྱི་ནར་ཁྲོ། །
\q1 བསྐྱེད་པར་བྱ་ཞེས་མ་བསམས་ཀྱང་། །
\q1 ཁྲོ་བ་དེ་བཞིན་སྐྱེ་བར་འགྱུར།
\b
\q
\b
\v 291 །ཉེས་པ་ཇི་སྙེད་ཐམས་ཅད་དང་། །
\q1 སྡིག་པ་རྣམ་པ་སྣ་ཚོགས་པ། །
\q1 དེ་ཀུན་རྐྱེན་གྱི་སྟོབས་ལས་བྱུང་། །
\q1 རང་དབང་ཡོད་པ་མ་ཡིན་ནོ། །
\b
\q
\b
\v 292 རྐྱེན་རྣམས་ཚོགས་པ་དེ་དག་ཀྱང་། །
\q1 བསྐྱེད་པར་བྱ་ཞེས་སེམས་པ་མེད། །
\q1 དེས་བསྐྱེད་དེ་ཡང་བདག་བསྐྱེད་ཅེས། །
\q1 སེམས་པ་ཡོད་པ་མ་ཡིན་ནོ། །
\b
\q
\b
\v 293 གཙོ་བོ་ཞེས་བྱར་གང་འདོད་དང་། །
\q1 བདག་ཅེས་བརྟགས་པ་གང་ཡིན་པ། །
\q1 དེ་ཉིད་བདག་ནི་འབྱུང་བྱ་ཞེས། །
\q1 ཆེད་དུ་བསམས་ཤིང་འབྱུང་བ་མེད། །
\b
\q
\b
\v 294 མ་སྐྱེས་པར་ནི་དེ་མེད་ན། །
\q1 དེ་ཚེ་སྐྱེ་བར་འདོད་པ་གང་། །
\q1 ཡུལ་ལ་རྟག་ཏུ་གཡེང་འགྱུར་བ། །
\q1 འགག་པར་འགྱུར་བའང་མ་ཡིན་ནོ། །
\b
\q
\b
\v 295 ཅི་སྟེ་བདག་དེ་རྟག་ན་ནི། །
\q1 མཁའ་བཞིན་བྱེད་པ་མེད་པར་མངོན། །
\q1 རྐྱེན་རྣམས་གཞན་དང་ཕྲད་ན་ཡང་། །
\q1 འགྱུར་བ་མེད་ལ་ཅི་བྱར་ཡོད། །
\b
\q
\b
\v 296 བྱེད་པའི་ཚེ་ཡང་སྔོན་བཞིན་ན། །
\q1 བྱེད་པས་དེ་ལ་ཅི་ཞིག་བྱས། །
\q1 དེ་ཡི་བྱེད་པ་འདི་ཡིན་ཞེས། །
\q1 འབྲེལ་པར་འགྱུར་བ་གང་ཞིག་ཡོད། །
\b
\q
\b
\v 297 དེ་ལྟར་ཐམས་ཅད་གཞན་གྱི་དབང་། །
\q1 དེ་ཡི་དབང་གིས་དེ་དབང་མེད། །
\q1 དེ་ལྟར་ཤེས་ན་སྦྲུལ་ལྟ་བུའི། །
\q1 དངོས་པོ་ཀུན་ལ་ཁྲོ་མི་འགྱུར། །
\b
\q
\b
\v 298 གང་གིས་གང་ཞིག་བཟློག་བྱ་སྟེ། །
\q1 བཟློག་པའང་རིགས་པ་མིན་ཞེ་ན། །
\q1 དེ་ལ་བརྟེན་ནས་སྡུག་བསྔལ་རྣམས། །
\q1 རྒྱུན་ཆད་འགྱུར་འདོད་མི་རིགས་མེད། །
\b
\q
\b
\v 299 དེ་བས་དགྲའམ་མཛའ་ཡང་རུང་། །
\q1 མི་རིགས་བྱེད་པ་མཐོང་གྱུར་ན། །
\q1 འདི་འདྲའི་རྐྱེན་ལས་གྱུར་ཏོ་ཞེས། །
\q1 དེ་ལྟར་སོམས་ཏེ་བདེ་བར་མནོས། །
\b
\q
\b
\v 300 གལ་ཏེ་རང་དགས་འགྲུབ་འགྱུར་ན། །
\q1 འགའ་ཡང་སྡུག་བསྔལ་མི་འདོད་པས། །
\q1 ལུས་ཅན་དག་ནི་ཐམས་ཅད་ཀྱང་། །
\q1 སུ་ལའང་སྡུག་བསྔལ་འབྱུང་མི་འགྱུར། །
\b
\q
\b
\v 301 བག་མེད་པས་ནི་བདག་ལའང་བདག །
\q1 ཚེར་མ་ལ་སོགས་གནོད་པ་བྱེད། །
\q1 བུད་མེད་ལ་སོགས་ཐོབ་བྱའི་ཕྱིར། །
\q1 རྔམ་ཞིང་ཟས་གཅོད་ལ་སོགས་བྱེད། །
\b
\q
\b
\v 302 ཁ་ཅིག་འགག་ཅིང་གཡང་སར་མཆོང་། །
\q1 དུག་དང་མི་འཕྲོད་ཟ་བ་དང་། །
\q1 བསོད་ནམས་མ་ཡིན་སྤྱོད་པ་ཡིས། །
\q1 རང་ལ་གནོད་པ་བྱེད་པ་ཡོད། །
\q1 གང་ཚེ་ཉོན་མོངས་དབང་གྱུར་པས། །
\q1 བདག་སྡུག་ཉིད་ཀྱང་གསོད་བྱེད་པ། །
\q1 དེ་ཚེ་དེ་དག་གཞན་ལུས་ལ། །
\q1 གནོད་མི་བྱེད་པར་ཇི་ལྟར་འགྱུར། །
\b
\q
\b
\v 303 ཉོན་མོངས་སྐྱེས་པས་དེ་ལྟ་བུར། །
\q1 བདག་གསོད་ལ་སོགས་ཞུགས་པ་ལ། །
\q1 སྙིང་རྗེ་རྒྱ་ལ་མ་སྐྱེས་ན། །
\q1 ཁྲོ་བར་འགྱུར་བ་ཅི་ཐ་ཚིག །
\b
\q
\b
\v 304 གལ་ཏེ་གཞན་ལ་འཚེ་བྱེད་པ། །
\q1 བྱིས་པ་རྣམས་ཀྱི་རང་བཞིན་ནི། །
\q1 དེ་ལ་ཁྲོ་བ་མི་རིགས་ཏེ། །
\q1 སྲེག་པའི་རང་བཞིན་མེ་བཀོན་འདྲ། །
\b
\q
\b
\v 305 འོན་ཏེ་སྐྱོན་དེ་གློ་བུར་ལ། །
\q1 སེམས་ཅན་རང་བཞིན་དེས་པ་ནའང་། །
\q1 འོ་ནའང་ཁྲོ་བ་མི་རིགས་ཏེ། །
\q1 མཁའ་ལ་དུད་འཐུལ་དཀོན་པ་བཞིན། །
\b
\q
\b
\v 306 དབྱུག་པ་ལ་སོགས་དངོས་བཀོལ་ཏེ། །
\q1 གལ་ཏེ་འཕེན་པ་ལ་ཁྲོ་ན། །
\q1 དེ་ཡང་ཞེ་སྡང་གིས་སྦད་པས། །
\q1 ཉེས་ན་ཞེ་སྡང་ལ་ཁྲོ་རིགས། །
\b
\q
\b
\v 307 །གཉི་ག་སྡུག་བསྔལ་རྒྱུ་ཡིན་ཏེ། །
\q1 དེས་མཚོན་བདག་གི་ལུས་ཕྱུང་ན། །
\q1 གང་ཞིག་ལ་ནི་ཁྲོ་བར་བྱ། བདག་གིས་སྔོན་ཆད་སེམས་ཅན་ལ། །
\q1 འདི་འདྲ་བ་ཡི་གནོད་པ་བྱས། །
\q1 དེ་བས་སེམས་ཅན་འཚེ་བྱེད་པ། །
\q1 བདག་ལ་གནོད་པ་འདི་འབྱུང་རིགས། །
\q1 དེ་ཡི་མཚོན་དང་བདག་གི་ལུས། །
\b
\q
\b
\v 308 ཤུ་བ་མི་ཡི་གཟུགས་འདྲ་བ། །
\q1 རེག་ཏུ་མི་བཟོད་སྡུག་བསྔལ་ཅན། །
\q1 སྲེད་མདོངས་བདག་གིས་བཟུང་གྱུར་ན། །
\q1 དེ་ལ་གནོད་པ་སུ་ལ་ཁྲོ། །
\b
\q
\b
\v 309 བྱིས་པ་སྡུག་བསྔལ་མི་འདོད་ཅིང་། །
\q1 སྡུག་བསྔལ་རྒྱུ་ལ་བརྐམ་པས་ན། །
\q1 རང་གི་ཉེས་པས་གནོད་གྱུར་པ། །
\q1 གཞན་ལ་བཀོན་དུ་ཅི་ཞིག་ཡོད། །
\b
\q
\b
\v 310 དཔེར་ན་དམྱལ་བའི་སྲུང་མ་དང་། །
\q1 རལ་གྲི་ལོ་མའི་ནགས་ཚལ་ལྟར། །
\q1 རང་གི་ལས་ཀྱིས་འདི་བསྐྱེད་པ། །
\q1 གང་ཞིག་ལ་ནི་ཁྲོ་བར་བྱ། །
\b
\q
\b
\v 311 བདག་གི་ལས་ཀྱིས་བསྐུལ་བྱས་ནས། །
\q1 བདག་ལ་གནོད་བྱེད་རྣམས་འབྱུང་སྟེ། །
\q1 དེས་ནི་སེམས་ཅན་དམྱལ་དོང་ན། །
\q1 བདག་གིས་དེ་དག་མ་བརླག་གམ། །
\b
\q
\b
\v 312 འདི་དག་ལ་ནི་རྟེན་བཅས་ནས། །
\q1 བཟོད་པས་བདག་སྡིག་མང་དུ་འབྱུང་། །
\q1 བདག་ལ་བརྟེན་ནས་དེ་དག་ནི། །
\q1 ཡུན་རིང་སྡུག་བསྔལ་དམྱལ་བར་འདོང་། །
\q1 བདག་ནི་དེ་ལ་གནོད་བྱེད་ལ། །
\q1 དེ་དག་བདག་ལ་ཕན་འདོགས་ན། །
\q1 ཕྱིན་ཅི་ལོག་ཏུ་ཅི་ཡི་ཕྱིར། །
\q1 མ་རུངས་སེམས་ཁྱོད་ཁྲོ་བར་བྱེད། །
\b
\q
\b
\v 313 གལ་ཏེ་བདག་ལ་བསམ་པ་ཡི། །
\q1 ཡོན་ཏན་ཡོད་ན་དམྱལ་མི་འགྲོ། །
\q1 གལ་ཏེ་བདག་གིས་བདག་བསྲུངས་ན། །
\q1 དེ་དག་ལ་འདིར་ཅི་ཞིག་བྱུང་། །
\b
\q
\b
\v 314 འོན་ཏེ་ལན་དུ་གནོད་བྱས་ན། །
\q1 དེ་དག་བསྲུངས་པར་མ་གྱུར་ལ། །
\q1 བདག་གི་སྤྱོད་པའང་ཉམས་པར་འགྱུར། །
\q1 དེས་ན་དཀའ་ཐུབ་ཞིག་པར་འགྱུར། །
\b
\q
\b
\v 315 ཡིད་ནི་ལུས་ཅན་མ་ཡིན་པས། །
\q1 སུས་ཀྱང་གང་དུའང་གཞོམ་མི་ནུས། །
\q1 ལུས་ལ་མངོན་པར་ཞེན་པས་ན། །
\q1 ལུས་ནི་སྡུག་བསྔལ་དག་གིས་གནོད། །
\b
\q
\b
\v 316 བརྙས་དང་ཚིག་རྩུབ་སྨྲ་བ་དང་། །
\q1 མི་སྙན་པ་ཡི་ཚིག་དེ་ཡིས། །
\q1 ལུས་ལ་གནོད་པར་མི་འགྱུར་ན། །
\q1 སེམས་ཁྱོད་ཅི་ཕྱིར་རབ་ཏུ་ཁྲོ། །
\b
\q
\b
\v 317 གཞན་དག་བདག་ལ་མི་དགའ་བ། །
\q1 དེས་ནི་ཚེ་འདིའམ་ཚེ་གཞན་ལ། །
\q1 བདག་ལ་ཟ་བར་མི་བྱེད་ན། །
\q1 བདག་ནི་ཅི་ཕྱིར་དེ་མི་འདོད། །
\b
\q
\b
\v 318 རྙེད་པའི་བར་ཆད་བྱེད་པའི་ཕྱིར། །
\q1 གལ་ཏེ་འདི་བདག་མི་འདོད་ན། །
\q1 བདག་གི་རྙེད་པ་འདིར་འདོར་གྱི། །
\q1 སྡིག་པ་དག་ནི་བརྟན་པར་གནས།  །
\b
\q
\b
\v 319 བདག་ནི་དེང་ཉིད་ཤི་ཡང་བླའི། །
\q1 ལོག་འཚོས་ཡུན་རིང་གསོན་མི་རུང་། །
\q1 བདག་ལྟ་ཡུན་རིང་གནས་གྱུར་ཀྱང་། །
\q1 འཆི་བའི་སྡུག་བསྔལ་དེ་ཉིད་ཡིན། །
\b
\q
\b
\v 320 རྨི་ལམ་ལོ་བརྒྱར་བདེ་མྱོང་ནས། །
\q1 སད་པར་གྱུར་པ་གང་ཡིན་དང་། །
\q1 གཞན་ཞིག་ཡུད་ཙམ་བདེ་མྱོང་ནས། །
\q1 སད་པར་གྱུར་པ་གང་ཡིན་པ། །
\q1 སད་པ་དེ་དག་གཉི་ག་ལའང་། །
\q1 བདེ་བ་དེ་ནི་ཕྱིར་འོང་མེད། །
\q1 ཚེ་རིང་ཚེ་ཐུང་གཉི་ག་ཡང་། །
\q1 འཆི་བའི་དུས་སུ་དེ་འདྲར་ཟད། །
\b
\q
\b
\v 321 རྙེད་པ་མང་པོ་ཐོབ་གྱུར་ཏེ། །
\q1 ཡུན་རིང་དུས་སུ་བདེ་སྤྱད་ཀྱང་། །
\q1 ཆོམ་པོས་ཕྲོགས་པ་ཇི་བཞིན་དུ། །
\q1 སྒྲེན་མོ་ལག་པ་སྟོང་པར་འགྲོ། །
\b
\q
\b
\v 322 གལ་ཏེ་རྙེད་པས་གསོན་གྱུར་ན། །
\q1 སྡིག་ཟད་བསོད་ནམས་བྱ་ཞེ་ན། །
\q1 རྙེད་པའི་དོན་དུ་ཁྲོས་གྱུར་ན། །
\q1 བསོད་ནམས་ཟད་སྡིག་མི་འགྱུར་རམ། །
\q1 གང་གི་དོན་དུ་བདག་གསོན་པ། །
\q1 དེ་ཉིད་གལ་ཏེ་ཉམས་གྱུར་ན། །
\q1 སྡིག་པ་འབའ་ཞིག་བྱེད་པ་ཡི། །
\q1 གསོན་པ་དེས་ཀོ་ཅི་ཞིག་བྱ། །
\b
\q
\b
\v 323 གལ་ཏེ་སེམས་ཅན་ཉམས་བྱེད་པས། །
\q1 མི་སྙན་སྨྲ་ལ་ཁྲོ་ཞེ་ན། །
\q1 གཞན་ལ་མི་སྙན་བརྗོད་ལའང་ཁྱོད། །
\q1 དེ་བཞིན་ཅི་སྟེ་ཁྲོ་མི་བྱེད། །
\b
\q
\b
\v 324 མ་དད་གཞན་ལ་རག་ལས་པས། །
\q1 དད་པ་མེད་ལ་ཁྱོད་བཟོད་ན། །
\q1 ཉོན་མོངས་སྐྱེ་ལ་རག་ལས་པས། །
\q1 མི་སྙན་སྨྲ་ལ་ཅིས་མི་བཟོད། །
\b
\q
\b
\v 325 སྐུ་གཟུགས་མཆོད་རྟེན་དམ་ཆོས་ལ། །
\q1 འཁྱལ་ཞིང་འཇིག་པར་བྱེད་པ་ལའང་། །
\q1 བདག་གིས་ཞེ་སྡང་མི་རིགས་ཏེ། །
\q1 སངས་རྒྱས་སོགས་ལ་གནོད་མི་མངའ། །
\b
\q
\b
\v 326 བླ་མ་གཉེན་ལ་སོགས་པ་དང་། །
\q1 བཤེས་ལ་གནོད་པ་བྱེད་རྣམས་ལའང་། །
\q1 སྔ་མའི་ཚུལ་གྱིས་རྐྱེན་དག་ལས། །
\q1 འགྱུར་བར་མཐོང་ནས་ཁྲོ་བ་བཟློག །
\b
\q
\b
\v 327 ལུས་ཅན་རྣམས་ལ་སེམས་ཡོད་དང་། །
\q1 སེམས་མེད་གཉི་གས་གནོད་བྱས་ན། །
\q1 སེམས་ཡོད་ཅི་སྟེ་བཀར་ཏེ་བཀོན། །
\q1 དེ་བས་གནོད་པ་བཟོད་པར་གྱིས། །
\b
\q
\b
\v 328 ལ་ལ་རྨོངས་པས་ཉེས་པ་བྱེད། །
\q1 ལ་ལ་རྨོངས་ཏེ་ཁྲོས་གྱུར་ན། །
\q1 དེ་ལ་སྐྱོན་མེད་གང་གིས་བྱ། །
\q1 སྐྱོན་དང་བཅས་ཏེ་གང་ཞིག་ཡིན། །
\b
\q
\b
\v 329 གང་གིས་གཞན་དག་གནོད་བྱེད་པའི། །
\q1 ལས་དེ་སྔོན་ཆད་ཅི་ཕྱིར་བྱས། །
\q1 ཐམས་ཅད་ལས་ལ་རག་ལས་ན། །
\q1 བདག་གིས་འདི་ལ་ཅི་སྟེ་བཀོན། །
\b
\q
\b
\v 330 དེ་ལྟར་མཐོང་ནས་ཅི་ནས་ཀྱང་། །
\q1 ཐམས་ཅད་ཕན་ཚུན་བྱམས་སེམས་སུ། །
\q1 འགྱུར་བ་དེ་ལྟར་བདག་གིས་ནི། །
\q1 བསོད་ནམས་དག་ལ་བསྒྲིམས་ཏེ་བྱ། །
\b
\q
\b
\v 331 དཔེར་ན་ཁྱིམ་ཚིག་གྱུར་པའི་མེ། །
\q1 ཁྱིམ་གཞན་ཞིག་ཏུ་སོང་ནས་ནི། །
\q1 རྩྭ་སོགས་གང་ལ་མཆེད་བྱེད་པ། །
\q1 དེ་ནི་ཕྱུང་སྟེ་དོར་བ་ཡིན། །
\b
\q
\b
\v 332 དེ་བཞིན་གང་ལ་སེམས་ཆགས་ན། །
\q1 ཞེ་སྡང་མེ་ནི་མཆེད་གྱུར་པ། །
\q1 བསོད་ནམས་ཚིག་པར་དོགས་པ་ཡིས། །
\q1 དེ་ནི་དེ་ཡི་མོད་ལ་དོར། །
\b
\q
\b
\v 333 གསད་བྱའི་མི་ཞ��ག��ལ��་��ཅ��་དེ། །
\q1 གལ་ཏེ་ཐར་ན་ཅིས་མ་ལེགས། །
\q1 གལ་ཏེ་མི་ཡི་སྡུག་བསྔལ་གྱིས། །
\q1 དམྱལ་བ་བྲལ་ན་ཅིས་མ་ལེགས། །
\b
\q
\b
\v 334 ད་ལྟའི་སྡུག་བསྔལ་འདི་ཙམ་ལའང་། །
\q1 བདག་གིས་བཟོད་པར་མི་ནུས་ན། །
\q1 དེས་ན་དམྱལ་བའི་སྡུག་བསྔལ་རྒྱུ། །
\q1 ཁྲོ་བ་ཅི་སྟེ་བཟློག་མི་བྱེད། །
\b
\q
\b
\v 335 འདོད་པའི་དོན་དུ་སྲེག་ལ་སོགས། །
\q1 དམྱལ་བར་སྟོང་ཕྲག་མྱོང་གྱུར་ཡང་། །
\q1 བདག་གིས་རང་གི་དོན་དང་ནི། །
\q1 གཞན་གྱི་དོན་ཡང་མ་བྱས་སོ། །
\b
\q
\b
\v 336 འདི་ནི་དེ་ཙམ་གནོད་མིན་ལ། །
\q1 དོན་ཆེན་དག་ཀྱང་འགྲུབ་འགྱུར་བས། །
\q1 འགྲོ་བའི་གནོད་སེལ་སྡུག་བསྔལ་ལ། །
\q1 དགའ་བ་འབའ་ཞིག་འདིར་བྱ་རིགས། །
\b
\q
\b
\v 337 གཞན་གྱིས་ཡོན་ཏན་ལྡན་བསྟོད་ནས། །
\q1 གལ་ཏེ་དགའ་བའི་བདེ་ཐོབ་ན། །
\q1 ཡིད་ཁྱོད་ཀྱང་ནི་དེ་བསྟོད་ནས། །
\q1 ཅི་ཕྱིར་དེ་ལྟར་དགའ་མི་བྱེད། །
\b
\q
\b
\v 338 ཁྱོད་ཀྱི་དགའ་བའི་བདེ་བ་འདི། །
\q1 བདེ་འབྱུང་ཁ་ན་མ་ཐོ་མེད། །
\q1 ཡོན་ཏན་ལྡན་པ་རྣམས་ཀྱིས་གནང་། །
\q1 གཞན་སྡུད་པ་ཡི་མཆོག་ཀྱང་ཡིན། །
\b
\q
\b
\v 339 གཞན་ཡང་དེ་ལྟར་བདེ་འགྱུར་ཞེས། །
\q1 གལ་ཏེ་ཁྱོད་བདེ་འདི་མི་འདོད། །
\q1 གླ་རྔན་སྦྱིན་སོགས་སྤངས་པའི་ཕྱིར། །
\q1 མཐོང་དང་མ་མཐོང་ཉམས་པར་འགྱུར། །
\b
\q
\b
\v 340 རང་གི་ཡོན་ཏན་བརྗོད་པའི་ཚེ། །
\q1 གཞན་ལ་བདེ་བའང་འདོད་པར་བྱེད། །
\q1 གཞན་གྱི་ཡོན་ཏན་བརྗོད་པའི་ཚེ། །
\q1 རང་ལའང་བདེ་བ་མི་འདོད་བྱེད། །
\b
\q
\b
\v 341 སེམས་ཅན་ཐམས་ཅད་བདེ་འདོད་པས། །
\q1 བྱང་ཆུབ་ཏུ་ནི་སེམས་བསྐྱེད་ནས། །
\q1 སེམས་ཅན་རང་གིས་བདེ་རྙེད་ན། །
\q1 དེས་ཀོ་ཅི་སྟེ་ཁྲོ་བར་བྱེད། །
\b
\q
\b
\v 342 འཇིག་རྟེན་གསུམ་མཆོད་འཚང་རྒྱ་བར། །
\q1 སེམས་ཅན་རྣམས་ནི་འདོད་ཅེ་ན། །
\q1 བསྙེན་བཀུར་ངན་ངོན་ཙམ་མཐོང་ནས། །
\q1 ཅི་ཕྱིར་དེ་ལ་གདུང་བར་བྱེད། །
\b
\q
\b
\v 343 གསོ་བྱ་གང་ཞིག་ཁྱོད་གསོ་བ། །
\q1 ཁྱོད་ཉིད་ཀྱིས་ནི་སྦྱིན་བྱ་དེ། །
\q1 གཉེན་གྱིས་འཚོ་བ་རྙེད་གྱུར་ན། །
\q1 དགར་མི་འགྱུར་བར་སླར་ཁྲོའམ། །
\b
\q
\b
\v 344 དེ་ཅི་འགྲོ་ལ་མི་འདོད་ན། །
\q1 དེ་ལ་བྱང་ཆུབ་འདོད་གང་ཡིན། །
\q1 གང་ཞིག་གཞན་འབྱོར་ཁྲོ་དེ་ལ། །
\q1 བྱང་ཆུབ་སེམས་ནི་ག་ལ་ཡོད།
\b
\q
\b
\v 345 །གལ་ཏེ་དེས་དེ་ལས་རྙེད་དམ། །
\q1 སྦྱིན་བདག་ཁྱིམ་ན་གནས་གྱུར་པ། །
\q1 ཀུན་དུ་དེ་ཁྱོད་ལ་མེད་ན། །
\q1 བྱིན་མ་བྱིན་རུང་དེས་ཅི་བྱ། །
\b
\q
\b
\v 346 བསོད་ནམས་དང་ནི་དད་པའམ། །
\q1 རང་གི་ཡོན་ཏན་ཅི་ཕྱིར་འདོར། །
\q1 རྙེད་པ་གྱུར་པ་མི་འཛིན་པ། །
\q1 གང་གིས་ཁྲོ་བ་མི་བྱེད་སྨྲོས། །
\b
\q
\b
\v 347 ཁྱོད་ནི་རང་གིས་སྡིག་བྱས་ལ། །
\q1 མྱ་ངན་མེད་པར་མ་ཟད་ཀྱི། །
\q1 བསོད་ནམས་བྱས་པ་གཞན་དག་དང་། །
\q1 ལྷན་ཅིག་འགྲན་པར་བྱེད་འདོད་དམ།། །
\q1 །
\b
\q
\b
\v 348 བམ་པོ་གཉིས་པའོ། །
\q1 གལ་ཏེ་དགྲ་ཞིག་མི་དགའ་ནའང་། །
\q1 དེ་ལ་ཁྱོད་དགར་ཅི་ཞིག་ཡོད། །
\q1 ཁྱོད་ཀྱི་ཡིད་སྨོན་ཙམ་གྱིས་ནི། །
\q1 དེ་ལ་གནོད་པའི་རྒྱུར་མི་འགྱུར། །
\b
\q
\b
\v 349 ཁྱོད་ཀྱི་འདོད་པས་སྡུག་བསྔལ་དེ། །
\q1 གྲུབ་ནའང་ཁྱོད་དགར་ཅི་ཞིག་ཡོད། །
\q1 གལ་ཏེ་འཚེངས་པར་འགྱུར་ཞེ་ན། །
\q1 དེ་ལས་ཕུང་བའང་གཞན་ཅི་ཡོད། །
\b
\q
\b
\v 350 ཉོན་མོངས་ཉ་པས་བཏབ་པ་ཡི། །
\q1 མཆིལ་པ་འདི་ནི་མི་བཟད་གཟེ། །
\q1 དེས་བཟུང་སེམས་དམྱལ་བུམ་པར་ཡང་། །
\q1 དམྱལ་བའི་སྲུང་མས་བདག་འཚེད་དེས། །
\b
\q
\b
\v 351 བསྟོད་དང་གྲགས་པའི་རིམ་གྲོས་ནི། །
\q1 བསོད་ནམས་མི་འགྱུར་ཆེར་མི་འགྱུར། །
\q1 བདག་སྟོབས་མི་འགྱུར་ནད་མེད་མིན། །
\q1 ལུས་བདེ་བར་ཡང་མི་འགྱུར་རོ། །
\b
\q
\b
\v 352 བདག་ནི་རང་དོན་ཤེས་གྱུར་ན། །
\q1 དེ་ལ་རང་དོན་ཅི་ཞིག་ཡོད། །
\q1 ཡིད་བདེ་འབའ་ཞིག་འདོད་ན་ནི། །
\q1 རྒྱན་སོགས་ཆང་ཡང་བསྟེན་དགོས་སོ། །
\b
\q
\b
\v 353 གྲགས་པའི་དོན་དུ་ནོར་ཤོར་ཅིང་། །
\q1 བདག་ཉིད་ཀྱང་ནི་གསོད་བྱེད་ན། །
\q1 ཚིག་འབྲུ་རྣམས་ཀྱིས་ཅི་ཞིག་བྱ། །
\q1 ཤ་ནི་དེས་ཀོ་སུ་ལ་བདེ། །
\b
\q
\b
\v 354 བྱེ་མའི་ཁང་བུ་རྡིབ་གྱུར་ན། །
\q1 བྱིས་པ་རྣམས་ནི་ག་ཆད་དུ། །
\q1 དེ་བཞིན་བསྟོད་དང་གྲགས་ཉམས་ན། །
\q1 རང་གི་སེམས་ནི་བྱིས་པ་བཞིན། །
\b
\q
\b
\v 355 རེ་ཞིག་སྒྲ་ལ་སེམས་མེད་ཕྱིར། །
\q1 བདག་ལ་བསྟོད་སེམས་ཡོད་མི་སྲིད། །
\q1 བདག་ལ་གཞན་དགའ་ཞེས་གྲགས་པ། །
\q1 དེ་ནི་དགའ་བའི་རྒྱུ་ཡིན་གྲང་། །
\b
\q
\b
\v 356 གཞན་ནམ་ཡང་ན་བདག་ལའང་རུང་། །
\q1 གཞན་དགའ་བདག་ལ་ཅི་ཞིག་ཕན། །
\q1 དགའ་བདེ་དེ་ནི་དེ་ཉིད་ཀྱི། །
\q1 བདག་གིས་དེ་ལས་ཤས་མི་འཐོབ། །
\b
\q
\b
\v 357 དེ་བདེ་བ་ཡི་བདག་བདེ་ན། །
\q1 ཀུན་ལའང་དེ་བཞིན་བྱ་དགོས་ན། །
\q1 ཇི་ལྟར་ གཞན་ལ་དགའ་བ་ཡིས། །
\q1 བདེ་བར་གྱུར་ན་བདག་མི་བདེ། །
\b
\q
\b
\v 358 དེ་བས་བདག་ནི་བསྟོད་དོ་ཞེས། །
\q1 རང་གི་དགའ་བ་སྐྱེ་འགྱུར་བ། །
\q1 དེ་ཡང་དེ་ལྟར་མི་འཐད་པས། །
\q1 བྱིས་པའི་སྤྱོད་པ་ཁོ་ནར་ཟད། །
\b
\q
\b
\v 359 བསྟོད་སོགས་བདག་ནི་གཡེང་བར་བྱེད། །
\q1 དེས་ནི་སྐྱོ་བའང་འཇིག་པར་བྱེད། །
\q1 ཡོན་ཏན་ལྡན་ལ་ཕྲག་དོག་དང་། །
\q1 ཕུན་སུམ་ཚོགས་པའང་འཇིག་པར་བྱེད། །
\b
\q
\b
\v 360 དེ་ཕྱིར་བདག་གི་བསྟོད་སོགས་ནི། །
\q1 གཞིག་ཕྱིར་གང་དག་ཉེར་གནས་པ། །
\q1 དེ་དག་བདག་ནི་ངན་སོང་དུ། །
\q1 ལྟུང་བ་བསྲུང་ཕྱིར་ཞུགས་མིན་ནམ། །
\b
\q
\b
\v 361 བདག་ནི་གྲོལ་བ་དོན་གཉེར་ལ། །
\q1 རྙེད་དང་བཀུར་སྟི་འཆིང་མི་དགོས། །
\q1 གང་དག་བདག་བཅིངས་གྲོལ་བྱེད་པ། །
\q1 དེ་ལ་བདག་ནི་ཇི་ལྟར་ཁྲོ། །
\b
\q
\b
\v 362 བདག་ནི་སྡུག་བསྔལ་འཇུག་འདོད་ལ། །
\q1 སངས་རྒྱས་ཀྱིས་ནི་བྱིན་བརླབས་བཞིན། །
\q1 མི་གཏོང་སྒོ་འཕར་ཉིད་གྱུར་པ། །
\q1 དེ་ལ་བདག་ནི་ཇི་ལྟར་ཁྲོ། །
\b
\q
\b
\v 363 འདི་ནི་བསོད་ནམས་གེགས་བྱེད་ཅེས། །
\q1 དེ་ལའང་ཁྲོ་བར་རིགས་མིན་ཏེ། །
\q1 བཟོད་མཚུངས་དཀའ་ཐུབ་ཡོད་མིན་ན། །
\q1 དེ་ལ་བདག་ནི་མི་གནས་སམ། །
\b
\q
\b
\v 364 གལ་ཏེ་བདག་ནི་རང་སྐྱོན་གྱིས། །
\q1 འདི་ལ་བཟོད་པ་མི་བྱེད་ན། །
\q1 བསོད་ནམས་རྒྱུ་ནི་ཉེར་གནས་པ། །
\q1 འདི་ལ་བདག་གེགས་བྱེད་པར་ཟད། །
\b
\q
\b
\v 365 གང་ཞིག་གང་མེད་མི་འབྱུང་ལ། །
\q1 གང་ཞིག་ཡོད་ན་ཡོད་གྱུར་པ། །
\q1 དེ་ཉིད་དེ་ཡི་རྒྱུ་ཡིན་ན། །
\q1 ཇི་ལྟར་དེ་ལ་གེགས་ཞེས་བྱ། །
\b
\q
\b
\v 366 དུས་སུ་ཕྱིན་པའི་སློང་མོ་བས། །
\q1 སྦྱིན་པའི་གེགས་བྱས་ཡོད་མ་ཡིན། །
\q1 རབ་ཏུ་འབྱིན་པར་བྱེད་གྱུར་པ། །
\q1 རབ་བྱུང་གེགས་ཞེས་བྱར་མི་རུང་། །
\b
\q
\b
\v 367 འཇིག་རྟེན་ན་ནི་སློང་བ་མོད། །
\q1 གནོད་པ་བྱེད་པ་དཀོན་པ་སྟེ། །
\q1 འདི་ལྟར་ཕར་གནོད་མ་བྱས་ན། །
\q1 འགའ་ཡང་གནོད་པ་མི་བྱེད་དོ། །
\b
\q
\b
\v 368 དེ་བས་ངལ་བས་མ་བསྒྲུབས་པའི། །
\q1 ཁྱིམ་དུ་གཏེར་ནི་བྱུང་བ་ལྟར། །
\q1 བྱང་ཆུབ་སྤྱོད་པའི་གྲོགས་གྱུར་པས། །
\q1 བདག་གིས་དགྲ་ལ་དགའ་བར་བྱ། །
\b
\q
\b
\v 369 འདི་དང་བདག་གིས་བསྒྲུབས་པས་ན། །
\q1 དེ་ཕྱིར་བཟོད་པའི་འབྲས་བུ་ནི། །
\q1 འདི་ལ་ཐོག་མར་བདར་འོས་ཏེ། །
\q1 འདི་ལྟར་དེ་ནི་བཟོད་པའི་རྒྱུ། །
\b
\q
\b
\v 370 གལ་ཏེ་བཟོད་བསྒྲུབ་བསམ་མེད་པས། །
\q1 དགྲ་འདི་མཆོད་བྱ་མིན་ཞེ་ན། །
\q1 གྲུབ་པ་ཡི་ནི་རྒྱུར་རུང་བ། །
\q1 དམ་པའི་ཆོས་ཀྱང་ཅི་སྟེ་མཆོད། །
\b
\q
\b
\v 371 གལ་ཏེ་དགྲ་འདི་གནོད་བྱ་བའི། །
\q1 བསམ་ཡོད་མཆོད་བྱ་མིན་ཞེ་ན། །
\q1 སྨན་པ་བཞིན་དུ་ཕན་བརྩོན་ན། །
\q1 བདག་གི་ བཟོད་པ་ཇི་ལྟར་འགྲུབ། །
\b
\q
\b
\v 372 དེ་བས་རབ་ཏུ་སྡང་སེམས་ལ། །
\q1 བརྟེན་ནས་བཟོད་པ་སྐྱེ་བས་ན། །
\q1 དེ་ཉིད་བཟོད་པའི་རྒྱུ་ཡིན་པས། །
\q1 དམ་པའི་ཆོས་བཞིན་མཆོད་པར་འོས། །
\b
\q
\b
\v 373 དེ་ཕྱིར་སེམས་ཅན་ཞིང་དང་ནི། །
\q1 རྒྱལ་བའི་ཞིང་ཞེས་ཐུབ་པས་གསུངས། །
\q1 འདི་དག་མགུ་བྱས་མང་པོ་ཞིག །
\q1 འདི་ལྟར་ཕུན་སུམ་ཕ་རོལ་ཕྱིན། །
\b
\q
\b
\v 374 སེམས་ཅན་རྣམས་དང་རྒྱལ་བ་ལས། །
\q1 སངས་རྒྱས་ཆོས་འགྲུབ་འདྲ་བ་ལ། །
\q1 རྒྱལ་ལ་གུས་བྱ་དེ་བཞིན་དུ། །
\q1 སེམས་ཅན་ལ་མིན་ཅི་ཡི་ཚུལ། །
\b
\q
\b
\v 375 བསམ་པའི་ཡོན་ཏན་རང་གིས་མིན། །
\q1 འབྲས་བུ་ལས་ཡིན་དེས་མཚུངས་པར། །
\q1 སེམས་ཅན་རྣམས་ལའང་ཡོན་ཏན་ཡོད། །
\q1 དེ་ཕྱིར་དེ་དག་མཉམ་པ་ཡིན། །
\b
\q
\b
\v 376 བྱམས་སེམས་ལྡན་ལ་མཆོད་པ་གང་། །
\q1 དེ་ནི་སེམས་ཅན་ཆེ་བ་ཉིད། །
\q1 སངས་རྒྱས་དད་པའི་བསོད་ནམས་གང་། །
\q1 དེ་ཡང་སངས་རྒྱས་ཆེ་བ་ཉིད། །
\b
\q
\b
\v 377 སངས་རྒྱས་ཆོས་འགྲུབ་ཆ་ཡོད་པ། །
\q1 དེས་ན་དེ་དག་མཉམ་པར་འདོད། །
\q1 ཡོན་ཏན་རྒྱ་མཚོ་མཐའ་ཡས་པའི། །
\q1 སངས་རྒྱས་རྣམས་དང་འགའ་མི་མཉམ། །
\b
\q
\b
\v 378 ཡོན་ཏན་མཆོག་ཚོགས་གཅིག་པུ་ཡི། །
\q1 ཡོན་ཏན་ཤས་ཙམ་འགའ་ཞིག་ལ། །
\q1 སྣང་ནའང་དེ་ལ་མཆོད་དོན་དུ། །
\q1 ཁམས་གསུམ་ཕུལ་ཡང་ཆུང་བར་འགྱུར། །
\q1 སངས་རྒྱས་ཆོས་མཆོག་སྐྱེ་བའི་ཤས། །
\q1 སེམས་ཅན་རྣམས་ལ་ཡོད་པས་ན། །
\q1 འདི་ཙམ་ངག་གིས་ཆ་བསྟུན་ནས། །
\q1 སེམས་ཅན་མཆོད་བྱར་རིགས་པར་འགྱུར། །
\b
\q
\b
\v 379 གཞན་ཡང་གཡོ་མེད་གཉེན་གྱུར་ཅིང་། །
\q1 ཕན་པ་དཔག་མེད་མཛད་རྣམས་ལ། །
\q1 སེམས་ཅན་མགུ་བྱ་མ་གཏོགས་པར། །
\q1 གཞན་གང་ཞིག་གིས་ལན་ལོན་འགྱུར། །
\b
\q
\b
\v 380 གང་ཕྱིར་སྐུ་གཏོང་མནར་མེད་འཇུག་པ་ལ། །
\q1 དེ་ལ་ཕན་བཏགས་ལན་ལོན་འགྱུར་བས་ན། །
\q1 དེ་བས་འདི་དག་གནོད་ཆེན་བྱེད་ན་ཡང་། །
\q1 ཐམས་ཅད་བཟང་དགུ་ཞིག་ཏུ་སྤྱད་པར་བྱ། །
\b
\q
\b
\v 381 རེ་ཞིག་བདག་གི་རྗེར་གྱུར་ཉིད་ཀྱང་ནི། །
\q1 གང་ཕྱིར་རང་གི་སྐུ་ལའང་མི་གཟིགས་པ། །
\q1 དེ་ལ་རྨོངས་པ་བདག་གིས་ཇི་ལྟར་ན། །
\q1 ང་རྒྱལ་བྱ་ཞིང་བྲན་གྱི་དངོས་མི་བྱ།
\b
\q
\b
\v 382 །གང་དག་བདེ་བས་ཐུབ་རྣམས་དགྱེས་འགྱུར་ཞིང་། །
\q1 གང་ལ་གནོད་ན་མི་དགྱེས་འབྱུང་འགྱུར་བ། །
\q1 དེ་དག་དགའ་བས་ཐུབ་པ་ཀུན་དགྱེས་ཤིང་། །
\q1 དེ་ལ་གནོད་བྱས་ཐུབ་ལ་གནོད་པ་བྱས། །
\b
\q
\b
\v 383 ཇི་ལྟར་ལུས་ལ་ཀུན་ནས་མེ་འབར་བ། །
\q1 འདོད་པ་ཀུན་གྱིས་ཡིད་བདེར་མི་འགྱུར་བ། །
\q1 དེ་བཞིན་སེམས་ཅན་གནོད་པ་བྱས་ན་ཡང་། །
\q1 ཐུགས་རྗེ་ཆེ་རྣམས་དགྱེས་པའི་ཐབས་མེད་དོ། །
\b
\q
\b
\v 384 དེ་བས་བདག་གིས་འགྲོ་ལ་གནོད་བྱས་པས། །
\q1 ཐུགས་རྗེ་ཆེ་ཀུན་མི་དགྱེས་གྱུར་པ་གང་།།སྡིག་དེ་དེ་རིང་སོ་སོར་བཤགས་བགྱི་ཡིས།།མི་དགྱེས་གང་ལགས་དེ་ཐུབ་བཟོད་པར་གསོལ།།
\b
\q
\b
\v 385 དེ་བཞིན་གཤེགས་རྣམས་དགྱེས་པར་བགྱི་སླད་དུ། །
\q1 དེང་ནས་བཟུང་ནས་འཇིག་རྟེན་བྲན་དུ་མཆི།།འགྲོ་མང་རྡོག་པས་བདག་གི་སྤྱིར་འཚོག་གམ།།འགུམས་ཀྱང་མི་བསྡོ་འཇིག་རྟེན་མགོན་དགྱེས་མཛོད། །
\b
\q
\b
\v 386 འགྲོ་བ་འདི་ཀུན་ཐུགས་རྗེའི་བདག་ཅན་དེས། །
\q1 བདག་ཏུ་མཛད་པ་འདི་ལ་ཐེ་ཚོམ་མེད། །
\q1 སེམས་ཅན་ངོ་བོར་མཐོང་བ་འདི་དག་ཉིད། །
\q1 མགོན་དེ་བདག་ཉིད་ཅི་ཕྱིར་གུས་མི་བྱེད།།
\b
\q
\b
\v 387 འདི་ཉིད་དེ་བཞིན་གཤགས་པ་མཉེས་བྱེད་ཡིན། །
\q1 རང་དོན་ཡང་དག་སྒྲུབ་པའང་འདི་ཉིད་དོ། །
\q1 འཇིག་རྟེན་སྡུག་བསྔལ་སེལ་བའང་འདི་ཉིད་དེ། །
\q1 དེ་ལྟས་བདག་གིས་རྟག་ཏུ་དེ་ཉིད་བྱ། །
\b
\q
\b
\v 388 དཔེར་ན་རྒྱལ་པོའི་མི་འགའ་ཞིག །
\q1 སྐྱེ་བོ་མང་ལ་གནོད་བྱེད་ཀྱང་། །
\q1 སྐྱེ་བོ་མིག་རྒྱང་རིང་པོ་དག །
\q1 ནུས་ཀྱང་ཕྱིར་གནོད་མི་བྱེད་དེ། །
\q1 འདི་ལྟར་དེ་གཅིག་མ་ཡིན་གྱི། །
\q1 རྒྱལ་པོའི་མཐུ་སྟོབས་དེ་ཡི་མཐུ། །
\q1 དེ་བཞིན་གནོད་བྱེད་ཉམ་ཆུང་བ། །
\q1 འགའ་ཡང་ཁྱད་དུ་གསད་མི་བྱ། །
\b
\q
\b
\v 389 འདི་ལྟར་དམྱལ་བའི་སྲུང་མ་དང་། །
\q1 ཐུགས་རྗེ་ལྡན་རྣམས་དེ་ཡི་དཔུང་། །
\q1 དེ་ལྟར་དམངས་ཀྱིས་རྒྱལ་གཏུམ་བཞིན། །
\q1 སེམས་ཅན་རྣམས་ནི་མགུ་བར་བྱ། །
\b
\q
\b
\v 390 རྒྱལ་པོ་ལྟ་ཞིག་ཁྲོས་ན་ཡང་། །
\q1 སེམས་ཅན་མི་མགུ་བྱས་པ་ཡིས། །
\q1 མྱོང་བར་འགྱུར་བ་གང་ཡིན་པ། །
\q1 དམྱལ་བའི་གནོད་པ་དེས་བྱེད་དམ། །
\b
\q
\b
\v 391 རྒྱལ་པོ་ལྟ་ཞིག་མགུ་ན་ཡང་། །
\q1 སེམས་ཅན་མགུ་བར་བྱས་པ་ཡིས། །
\q1 འཐོབ་པར་འགྱུར་བ་གང་ཡིན་པ། །
\q1 སངས་རྒྱས་ཉིད་སྦྱིན་མི་སྲིད་དོ། །
\b
\q
\b
\v 392 སེམས་ཅན་མགུ་ལས་བྱུང་བ་ཡི། །
\q1 མ་འོངས་སངས་རྒྱས་འགྲུབ་ལྟ་ཞོག །
\q1 ཚེ་འདི་ཉིད་ལ་དཔལ་ཆེན་དང་། །
\q1 གྲགས་དང་སྐྱེད་འགྱུར་ཅིས་མ་མཐོང་། །
\b
\q
\b
\v 393 འཁོར་ཚེ་བཟོད་པས་མཛེས་སོགས་དང་། །
\q1 ནད་མེད་པ་དང་གྲགས་པ་ཡིས། །
\q1 ཤིན་ཏུ་ཡུན་རིང་འཚོ་བ་དང་། །
\q1 འཁོར་ལོས་སྒྱུར་བའི་བདེ་རྒྱས་ཐོབ། །
\b
\q
\b
\v 394 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བཟོད་པ་བསྟན་པ་ཞེས་བྱ་བ་སྟེ་ལེའུ་དྲུག་པའོ།། །
\q1 །
\b
\q
\b
\v 395 དེ་ལྟར་བཟོད་པས་བརྩོན་འགྲུས་བརྩམ། །
\q1 འདི་ལྟར་བརྩོན་ལ་བྱང་ཆུབ་གནས། །
\q1 རླུང་མེད་གཡོ་བ་མེད་པ་བཞིན། །
\q1 བསོད་ནམས་བརྩོན་འགྲུས་མེད་མི་འབྱུང་། །
\b
\q
\b
\v 396 བརྩོན་གང་དགེ་ལ་སྤྲོ་བའོ། །
\q1 དེ་ཡི་མི་མཐུན་ཕྱོགས་བཤད་བྱ། །
\q1 ལེ་ལོ་ངན་ལ་ཞེན་པ་དང་། །
\q1 སྒྱིད་ལུག་བདག་ཉིད་བརྙས་པའོ། །
\b
\q
\b
\v 397 སྙོམ་ལས་བདེ་བའི་རོ་མྱང་དང་། །
\q1 གཉིད་ལ་བརྟེན་པའི་སྲེད་པ་ཡིས། །
\q1 འཁོར་བའི་སྡུག་བསྔལ་མི་སྐྱོ་ལས། །
\q1 ལེ་ལོ་ཉེ་བར་སྐྱེ་བར་འགྱུར། །
\b
\q
\b
\v 398 ཉོན་མོངས་རྒྱ་བས་བཤོར་ནས་ནི། །
\q1 སྐྱེ་བའི་རྒྱར་ནི་ཆུད་གྱུར་ནས། །
\q1 འཆི་བདག་ཁར་ནི་སོང་གྱུར་པ། །
\q1 ཅི་སྟེ་ད་དུང་མི་ཤེས་སམ། །
\b
\q
\b
\v 399 རང་སྡེ་རིམ་གྱིས་གསོད་པ་ཡང་། །
\q1 ཁྱོད་ཀྱིས་མཐོང་བར་མ་གྱུར་ཏམ། །
\q1 འོན་ཀྱང་གཉིད་ལ་བརྟེན་པ་གང་། །
\q1 གདོལ་པ་དང་ནི་མ་ཧེ་བཞིན། །
\b
\q
\b
\v 400 ལམ་ནི་ཀུན་ནས་བཀག་ནས་སུ། །
\q1 འཆི་བདག་གིས་ནི་བལྟས་བཞིན་དུ། །
\q1 ཇི་ལྟར་ཁྱོད་ནི་ཟ་དགའ་ཞིང་། །
\q1 འདི་ལྟར་གཉིད་ལོག་ཇི་ལྟར་དགའ། །
\b
\q
\b
\v 401 མྱུར་བ་ཉིད་དུ་འཆི་འགྱུར་བས། །
\q1 ཇི་སྲིད་དུ་ནི་ཚོགས་བསག་བྱ། །
\q1 དེ་ཚེ་ལེ་ལོ་སྤངས་ཀྱང་ནི། །
\q1 དུས་མ་ཡིན་པར་ཅི་ཞིག་བྱ། །
\b
\q
\b
\v 402 འདི་ནི་མ་བྱས་བརྩམས་པ་དང་། །
\q1 འདི་ཕྱེད་བྱས་པར་གནས་པ་ལ། །
\q1 གློ་བུར་འཆི་བདག་འོངས་ནས་ནི། །
\q1 ཀྱི་ཧུད་བཅོམ་ཞེས་སེམས་པར་འགྱུར། །
\b
\q
\b
\v 403 མྱ་ངན་ཤུགས་ཀྱིས་སྐྲངས་པ་ཡི། །
\q1 མིག་དམར་གདོང་ལ་མཆི་མ་འཛག །
\q1 ཉེ་དུ་རེ་ཐག་ཆད་པ་དང་། །
\q1 གཤིན་རྗེའི་ཕོ་ཉའི་བཞིན་ལ་བལྟ། །
\q1 རང་སྡིག་དྲན་པས་གདུང་བ་དང་། །
\q1 དམྱལ་བའི་སྒྲ་ནི་ཐོས་པ་ཡིས། །
\q1 སྐྲག་པས་མི་གཙང་ལུས་གོས་ཤིང་། །
\q1 མྱོས་པར་འགྱུར་ཚེ་ཅི་ཞིག་བྱ། །
\b
\q
\b
\v 404 ཁྱོད་ནི་ཉ་གསོན་འགྲེ་བ་ལྟའི། །
\q1 ཚེ་འདིར་འཇིགས་དང་ལྡན་གྱུར་ན། །
\q1 སྡིག་བྱས་དམྱལ་བ་མི་བཟད་པའི། །
\q1 སྡུག་བསྔལ་རྣམས་ནི་སྨོས་ཅི་དགོས། །
\b
\q
\b
\v 405 ཆུ་ཚན་གྱིས་ནི་རེག་པ་ན། །
\q1 གཞོན་ཤ་ཅན་ལ་རབ་ཚ་བའི། །
\q1 དམྱལ་བ་ཡི་ནི་ལས་བྱས་ནས། །
\q1 ཅི་ཕྱིར་འདི་ལྟར་བདེ་བར་གནས། །
\b
\q
\b
\v 406 བརྩོན་མེད་འབྲས་བུ་འདོད་པ་དང་། །
\q1 བཟེ་རེ་ཅན་ལ་གནོད་མང་ཞིང་། །
\q1 འཆི་བས་བཟུང་བཞིན་ལྷ་འདྲ་བ། །
\q1 ཀྱི་ཧུད་སྡུག་བསྔལ་དག་གིས་བཅོམ། །
\b
\q
\b
\v 407 མི་ཡི་གྲུ་ལ་བརྟེན་ནས་སུ། །
\q1 སྡུག་བསྔལ་ཆུ་བོ་ཆེ་ལས་སྒྲོལ། །
\q1 གྲུ་འདི་ཕྱི་ནས་རྙེད་དཀའ་བས། །
\q1 རྨོངས་པ་དུས་སུ་གཉིད་མ་ལོག །
\b
\q
\b
\v 408 དགའ་བའི་རྒྱུ་ནི་མཐའ་ཡས་པའི། །
\q1 དམ་ཆོས་དགའ་བའི་མཆོག་སྤངས་ནས། །
\q1 སྡུག་བསྔལ་རྒྱུ་ཡིས་གཡེང་བ་དང་། །
\q1 རྒོད་སོགས་ལ་ཁྱོད་ཅི་ཕྱིར་དགའ། །
\b
\q
\b
\v 409 སྒྱིད་ལུག་མེད་དང་དཔུང་ཚོགས་དང་། །
\q1 ལྷུར་བླང་བདག་ཉིད་དབང་བྱ་དང་། །
\q1 བདག་དང་གཞན་དུ་མཉམ་པ་དང་། །
\q1 བདག་དང་གཞན་དུ་བརྗེ་བར་གྱིས། །
\b
\q
\b
\v 410 བདག་གིས་བྱང་ཆུབ་ག་ལ་ཞེས། །
\q1 སྒྱིད་ལུག་པར་ནི་མི་བྱ་སྟེ། །
\q1 འདི་ལྟར་དེ་བཞིན་གཤེགས་པ་ནི། །
\q1 བདེན་པ་གསུང་བས་བདེན་འདི་གསུངས། །
\b
\q
\b
\v 411 སྦྲང་བུ་ཤ་སྦྲང་བུང་བ་དང་། །
\q1 དེ་བཞིན་སྲིན་བུར་གང་གྱུར་པ། །
\q1 དེས་ཀྱང་བརྩོན་པའི་སྟོབས་བསྐྱེད་ན། །
\q1 བྱང་ཆུབ་ཐོབ་དཀའ་བླ་མེད་འཐོབ། །
\b
\q
\b
\v 412 བདག་ལྟ་རིགས་ཀྱིས་མིར་སྐྱེས་ལ། །
\q1 ཕན་དང་གནོད་པའི་ངོ་ཤེས་པས། །
\q1 བྱང་ཆུབ་སྤྱོད་པ་མ་བཏང་ན། །
\q1 བདག་གིས་བྱང་ཆུབ་ཅིས་མི་འཐོབ། །
\b
\q
\b
\v 413 འོན་ཏེ་རྐང་ལག་ལ་སོགས་པ། །
\q1 བཏང་དགོས་བདག་ནི་འཇིགས་ཤེ་ན། །
\q1 ལྕི་དང་ཡང་བ་མ་དཔྱད་པར། །
\q1 རྨོངས་པས་བདག་ནི་འཇིགས་པར་ཟད། །
\b
\q
\b
\v 414 བསྐལ་པ་བྱེ་བ་གྲངས་མེད་དུ། །
\q1 ལན་གྲངས་དུ་མར་བཅད་པ་དང་། །
\q1 དབུག་དང་བསྲེག་དང་གཤེགས་འགྱུར་གྱི། །
\q1 བྱང་ཆུབ་ཐོབ་པར་མི་འགྱུར་རོ། །
\b
\q
\b
\v 415 བདག་གིས་བྱང་ཆུབ་སྒྲུབ་པ་ཡི། །
\q1 སྡུག་བསྔལ་འདི་ནི་ཚོད་ཡོད་དེ། །
\q1 ཟུག་རྔུ་ཁོང་བརླག་གནོད་བསལ་ཕྱིར། །
\q1 ལུས་རྨ་བཏོད་པའི་སྡུག་བསྔལ་བཞིན། །
\b
\q
\b
\v 416 སྨན་པ་ཀུན་ཀྱང་གསོ་དཔྱད་ཀྱི། །
\q1 མི་བདེ་བ་ཡིས་ནད་མེད་བྱེད། །
\q1 དེ་བས་སྡུག་བསྔལ་མང་པོ་དག །
\q1 གཞོམ་ཕྱིར་མི་བདེ་ཆུང་བཟོད་བྱ། །
\b
\q
\b
\v 417 གསོ་དཔྱད་ཕལ་པ་འདི་འདྲ་བ། །
\q1 སྨན་པ་མཆོག་གིས་མ་མཛད་དེ། །
\q1 ཆོ་ག་ཤིན་ཏུ་འཇམ་པོ་ཡིས། །
\q1 ནད་ཆེན་དཔག་མེད་གསོ་བར་མཛད། །
\b
\q
\b
\v 418 ཚོད་མ་ལ་སོགས་སྦྱིན་པ་ལའང་། །
\q1 འདྲེན་པས་ཐོག་མར་སྦྱོར་བར་མཛད། །
\q1 དེ་ལ་གོམས་ནས་ཕྱི་ནས་ནི། །
\q1 རིམ་གྱིས་རང་གི་ཤ་ཡང་གཏོང་། །
\q1 གང་ཚེ་རང་གི་ལུས་ལ་ནི། །
\q1 ཚོད་སོགས་ལྟ་བུའི་བློ་སྐྱེས་པ། །
\q1 དེ་ཚེ་ཤ་ལ་སོགས་གཏོང་བ། །
\q1 དེ་ལ་དཀའ་བ་ཅི་ཞིག་ཡོད། །
\b
\q
\b
\v 419 སྡིག་པ་སྤང་ཕྱིར་སྡུག་བསྔལ་མེད། །
\q1 མཁས་པའི་ཕྱིར་ན་མི་དགའ་མེད། འདི་ལྟར་ལོག་པར་རྟོག་པ་དང་། །
\q1 སྡིག་པས་སེམས་དང་ལུས་ལ་གནོད། །
\b
\q
\b
\v 420 བསོད་ནམས་ཀྱིས་ནི་ལུས་བདེ་ལ། །
\q1 མཁས་པ་ཡིས་ནི་སེམས་བདེ་ན། །
\q1 གཞན་དོན་འཁོར་བར་གནས་ཀྱང་ནི། །
\q1 སྙིང་རྗེ་ཅན་དག་ཅི་སྟེ་སྐྱོ། །
\b
\q
\b
\v 421 འདི་ནི་བྱང་ཆུབ་སེམས་སྟོབས་ཀྱིས། །
\q1 སྔོན་གྱི་སྡིག་པ་ཟད་བྱེད་ཅིང་། །
\q1 བསོད་ནམས་རྒྱ་མཚོ་སྡུད་བྱེད་ཕྱིར། །
\q1 ཉན་ཐོས་རྣམས་པས་མཆོག་ཏུ་བཤད། །
\b
\q
\b
\v 422 དེ་བས་སྐྱོ་ངལ་ཀུན་སེལ་བའི། །
\q1 བྱང་ཆུབ་སེམས་ཀྱི་རྟ་ཞོན་ནས། །
\q1 བདེ་ནས་བདེ་བར་འགྲོ་བ་ལ། །
\q1 སེམས་ཤེས་སུ་ཞིག་སྒྱིད་ལུག་འགྱུར། །
\b
\q
\b
\v 423 སེམས་ཅན་དོན་གྲུབ་བྱ་ཕྱིར་དཔུང་། །
\q1 མོས་བརྟན་དགའ་དང་དོར་བ་ཡིན། །
\q1 མོས་པ་སྡུག་བསྔལ་འཇིགས་པ་དང་། །
\q1 དེ་ཡི་ཕན་ཡོན་བསམ་པས་བསྐྱེད། །
\b
\q
\b
\v 424 དེ་ལྟར་མི་མཐུན་ཕྱོགས་སྤངས་ཏེ། །
\q1 མོས་དང་ང་རྒྱལ་དགའ་དང་དོར། །
\q1 ལྷུར་ལེན་དབང་བསྒྱུར་སྟོབས་ཀྱིས་ནི། །
\q1 བརྩོན་འགྲུས་སྤེལ་ཕྱིར་འབད་པར་བྱ། །
\b
\q
\b
\v 425 བདག་དང་གཞན་གྱི་ཉེས་པ་ནི། །
\q1 དཔག་མེད་བདག་གིས་གཞོམ་བྱ་སྟེ། །
\q1 གང་དུ་ཉེས་པ་རེ་རེ་ལའང་། །
\q1 བསྐལ་པ་རྒྱ་མཚོ་ཟད་འགྱུར་བ། །
\b
\q
\b
\v 426 ཉེས་ཟད་རྩོམ་པ་དེ་ཡི་ནི། །
\q1 ཆ་ཡང་བདག་ལ་མ་མཐོང་ན། །
\q1 སྡུག་བསྔལ་དཔག་ཏུ་མེད་པའི་གནས། །
\q1 བདག་གོ་ཅི་ཕྱིར་སྙིང་མ་གས། །
\b
\q
\b
\v 427 བདག་དང་གཞན་གྱི་ཡོན་ཏན་ནི། །
\q1 མང་པོ་བདག་གིས་བསྒྲུབ་བྱ་སྟེ། །
\q1 དེ་ལ་ཡོན་ཏན་རེ་རེ་ཡང་། །
\q1 བསྐལ་པ་རྒྱ་མཚོས་གོམས་འགྱུར་ན། །
\q1 བདག་ནི་ཡོན་ཏན་ཆ་ལ་ཡང་། །
\q1 གོམས་པ་ནམ་ཡང་མ་སྐྱེས་ཏེ། །
\q1 ཇི་ཞིག་ལྟར་རྙེད་སྐྱེ་བ་ནི། །
\q1 བདག་གིས་དོན་མེད་བྱས་པ་མཚར། །
\b
\q
\b
\v 428 བདག་གིས་བཅོམ་ལྡན་མ་མཆོད་ཅིང་། །
\q1 དགའ་སྟོན་ཆེན་པོའི་བདེ་མ་བྱིན། །
\q1 བསྟན་ལ་བྱ་བ་མ་བྱས་དང་། །
\q1 དབུལ་པོའི་བསམ་པ་རྫོགས་མ་བྱས། །
\b
\q
\b
\v 429 འཇིགས་ལ་མི་འཇིགས་མ་བྱིན་དང་། །
\q1 ཉམ་ཐག་བདེ་མ་བྱིན་ན་བདག །
\q1 མ་ཡི་མངལ་གྱི་ཟུག་རྔུ་དང་། །
\q1 སྡུག་བསྔལ་འབའ་ཞིག་བསྐྱེད་པར་ཟད། །
\b
\q
\b
\v 430 བདག་ནི་སྔོན་དང་ད་ལྟར་ཡང་། །
\q1 ཆོས་ལ་མོས་དང་བྲལ་བ་ཡིས། །
\q1 ཕོངས་པ་འདི་འདྲ་བྱུང་བར་གྱུར། །
\q1 སུ་ཞིག་ཆོས་ལ་མོས་པ་གཏོང་། །
\b
\q
\b
\v 431 དགེ་བའི་ཕྱོགས་ནི་ཐམས་ཅད་ཀྱི། །
\q1 རྩ་བ་མོས་པར་ཐུབ་པས་གསུངས། །
\q1 དེ་ཡི་རྩ་བ་རྟག་ཏུ་ནི། །
\q1 རྣམ་སྨིན་འབྲས་བུ་བསྒོམས་པས་སོ། །
\b
\q
\b
\v 432 སྡུག་བསྔལ་ཡིད་མི་བདེ་བ་དང་། །
\q1 འཇིགས་པ་རྣམ་པ་སྣ་ཚོགས་དང་། །
\q1 འདོད་པ་རྣམས་དང་བྲལ་བ་ནི། །
\q1 སྡིག་པ་སྤྱོད་ལས་འབྱུང་བར་འགྱུར། །
\b
\q
\b
\v 433 ཡིད་ལ་བསམས་པའི་དགེ་བྱས་པས། །
\q1 གང་དང་གང་དུ་འགྲོ་འགྱུར་བ། །
\q1 དེ་དང་དེར་ནི་བསོད་ནམས་དེས། །
\q1 འབྲས་བུའི་ཡོན་གྱིས་མངོན་མཆོད་འགྱུར།
\b
\q
\b
\v 434 སྡིག་པ་བྱེད་པ་བདེ་འདོད་ཀྱང་། །
\q1 གང་དང་གང་དུ་འགྲོ་འགྱུར་བ། །
\q1 དེ་དང་དེར་ནི་སྡིག་པ་དེས། །
\q1 སྡུག་བསྔལ་མཚོན་གྱིས་རྣམ་པར་འཇོམས། །
\b
\q
\b
\v 435 རྒྱ་ཆེ་དྲི་བཟང་བསིལ་བའི་པདྨའི་སྙིང་པོར་གནས། །
\q1 རྒྱལ་བའི་གསུང་སྙན་ཟས་ཀྱིས་གཟི་བརྗིད་བསྐྱེད་བྱས་པ། །
\q1 ཐུབ་འོད་ཀྱིས་རྒྱས་པདྨ་ལས་བྱུང་ལུས་མཆོག་ཅན། །
\q1 རྒྱལ་བའི་མདུན་གནས་བདེ་གཤེགས་སྲས་སུ་དགེ་བས་འགྱུར། །
\b
\q
\b
\v 436 གཤིན་རྗེའི་སྐྱེས་བུས་པགས་པ་མ་ལུས་བཤུས་པས་ཤིན་ཏུ་ཉམ་ཐག་ཅིང་། །
\q1 རབ་ཏུ་ཚ་བའི་མེ་ཡིས་བཞུས་པའི་ཟངས་ཞུན་ལུས་ལ་བླུགས་གྱུར་ལ། །
\q1 འབར་བའི་རལ་གྲི་མདུང་ཐུང་གིས་བསྣུན་ཤ་ཡི་དུམ་བུ་བརྒྱར་ལྷགས་ཤིང་། །
\q1 ཤིན་ཏུ་འབར་བའི་ལྕགས་ཀྱི་ས་གཞིར་ལྷུང་བ་མི་དགེ་མང་པོས་འགྱུར། །
\b
\q
\b
\v 437 དེ་བས་དགེ་ལ་མོས་བྱ་ཞིང་། །
\q1 གུས་པ་ཉིད་དུ་བསྒོམ་པར་བྱ། །
\q1 རྡོ་རྗེ་རྒྱལ་མཚན་ཆོ་ག་ཡིས། །
\q1 བརྩམས་ནས་ང་རྒྱལ་བསྒོམ་པར་བྱ། །
\b
\q
\b
\v 438 དང་པོར་འབྱོར་པ་བརྟགས་ནས་ནི། །
\q1 བརྩམ་མམ་ཡང་ན་མི་བརྩམ་བྱ། །
\q1 མ་བརྩམས་པ་ནི་མཆོག་ཡིན་གྱི། །
\q1 བརྩམས་ནས་ལྡོག་པར་མི་བྱའོ། །
\b
\q
\b
\v 439 སྐྱེ་བ་གཞན་དུ་དེ་གོམས་ཤིང་། །
\q1 སྡིག་དང་སྡུག་བསྔལ་འཕེལ་བར་འགྱུར། །
\q1 གཞན་དང་འབྲས་བུའི་དུས་ཀྱང་ནི། །
\q1 དམན་འགྱུར་དེ་ཡང་སྒྲུབ་མི་འགྱུར། །
\b
\q
\b
\v 440 ལས་དང་ཉོན་མོངས་ནུས་པས་ཏེ། །
\q1 གསུམ་པོ་དག་ལ་ང་རྒྱལ་བྱ། །
\q1 བདག་ཉིད་གཅིག་པུས་བྱའོ་ཞེས། །
\q1 འདི་ནི་ལས་ཀྱི་ང་རྒྱལ་ཉིད། །
\b
\q
\b
\v 441 ཉོན་མོངས་དབང་མེད་འཇིག་རྟེན་འདིས། །
\q1 རང་དོན་སྒྲུབ་པར་མི་ནུས་པས། །
\q1 འགྲོ་བས་བདག་ལྟར་མི་ནུས་ཏེ། །
\q1 དེ་བས་བདག་གིས་འདི་བྱའོ། །
\b
\q
\b
\v 442 གཞན་དག་དམན་པའི་ལས་བྱེད་ན། །
\q1 བདག་ཉིད་ཀྱང་ནི་ཇི་ལྟར་འདུག །
\q1 ང་རྒྱལ་གྱིས་ནི་མི་བྱས་ཏེ། །
\q1 བདག་ལ་ང་རྒྱལ་མེད་པ་མཆོག །
\b
\q
\b
\v 443 ཤི་བའི་སྦྲུལ་དང་ཕྲད་གྱུར་ན། །
\q1 ཁྭ་ཡང་མཁའ་ལྡིང་ལྟ་བུར་སྤྱོད། །
\q1 གལ་ཏེ་བདག་ཉིད་ཉམ་ཆུང་ན། །
\q1 ལྟུང་བ་ཆུང་ངུའང་གནོད་པར་བྱེད། །
\b
\q
\b
\v 444 ཞུམ་བཅས་རྩོལ་བ་དོར་བ་ལ། །
\q1 ཕོངས་ལས་ཐར་བ་ཡོད་དམ་ཅི། །
\q1 ང་རྒྱལ་རྩོལ་བ་བསྐྱེད་པས་ནི། །
\q1 ཆེན་པོ་ཡིས་ཀྱང་ཐུབ་པར་དཀའ། །
\b
\q
\b
\v 445 དེ་བས་སེམས་ནི་བརྟན་པ་ཡིས། །
\q1 ལྟུང་བ་རྣམས་ནི་གཞོམ་བྱ་སྟེ། །
\q1 བདག་ནི་ལྟུང་བས་ཕམ་བྱས་ན། །
\q1 ཁམས་གསུམ་རྒྱལ་འདོད་བཞད་གད་འགྱུར། །
\b
\q
\b
\v 446 བདག་གིས་ཀུན་ལས་རྒྱལ་བྱ་སྟེ། །
\q1 བདག་ལས་སུ་ཡང་རྒྱལ་མི་བྱ། །
\q1 རྒྱལ་བ་སེང་གེའི་སྲས་བདག་གིས། །
\q1 ང་རྒྱལ་འདི་ལ་གནས་པར་བྱ། །
\b
\q
\b
\v 447 འགྲོ་གང་ང་རྒྱལ་གྱིས་བཅོམ་དེ། །
\q1 ཉོན་མོངས་ང་རྒྱལ་ཅན་མ་ཡིན། །
\q1 ང་རྒྱལ་ཅན་དགྲའི་དབང་མི་འགྲོ། །
\q1 དེ་དག་ང་རྒྱལ་དགྲ་དབང་འགྱུར། །
\b
\q
\b
\v 448 ཉོན་མོངས་ང་རྒྱལ་གྱིས་ཁེངས་ནི། །
\q1 ངན་འགྲོར་ང་རྒྱལ་གྱིས་ཁྲིད་ཅིང་། །
\q1 མི་ཡི་དགའ་སྟོན་བཅོམ་པ་དང་། །
\q1 གཞན་གྱི་ཟས་ཟའི་བྲན་དང་ནི། །
\q1 གླེན་པ་མི་སྡུག་ཉམ་ཆུང་དང་། །
\q1 ཐམས་ཅད་དུ་ནི་བརྙས་པར་འགྱུར། །
\q1 ང་རྒྱལ་གྱིས་ཁེངས་དཀའ་ཐུབ་ཅན། །
\q1 དེ་ཡང་ང་རྒྱལ་ཅན་གཏོགས་ན། །
\q1 དམན་པ་ཅི་འདྲ་ཡིན་པ་སྨྲོས། །
\q1 གང་ཞིག་ང་རྒྱལ་དགྲ་ལས་རྒྱལ་ཕྱིར་ང་རྒྱལ་འཆང་། །
\q1 དེ་ནི་ང་རྒྱལ་ཅན་དང་རྣམ་རྒྱལ་དཔའ་དེ་ཉིད། །
\q1 གང་ཞིག་ང་རྒྱལ་དགྲ་བདོ་བ་ཡང་ངེས་བཅོམ་སྟེ། །
\q1 འགྲོ་ལ་འདོད་བཞིན་རྒྱལ་བའི་འབྲས་བུ་རྫོགས་པར་བྱེད། །
\b
\q
\b
\v 449 ཉོན་མོངས་ཕྱོགས་ཀྱི་ཁྲོད་གནས་ན། །
\q1 རྣམ་པ་སྟོང་དུ་སྲན་གཟུགས་ཏེ། །
\q1 ཝ་ལ་སོགས་པས་སེང་གེ་བཞིན། །
\q1 ཉོན་མོངས་ཚོགས་ཀྱིས་མི་ཚུགས་བྱ། །
\b
\q
\b
\v 450 ཉམ་ང་ཆེ་ཐང་བྱུང་གྱུར་ཀྱང་། །
\q1 མི་ཡིས་མིག་ནི་བསྲུང་བ་ལྟར། །
\q1 དེ་བཞིན་ཉམ་ང་བྱུང་གྱུར་ཀྱང་། །
\q1 ཉོན་མོངས་དབང་དུ་མི་འགྱུར་བྱ། །
\b
\q
\b
\v 451 བདག་ནི་བསྲེགས་ཏེ་བསད་གྱུར་ཏམ། །
\q1 བདག་གི་མགོ་བོ་བཅད་ཀྱང་བླ། །
\q1 རྣམ་པ་ཀུན་དུ་ཉོན་མོངས་པའི། །
\q1 དགྲ་ལ་འདུད་པར་མི་བྱའོ། །
\b
\q
\b
\v 452 དེ་བཞིན་གནས་སྐབས་ཐམས་ཅད་དུ། །
\q1 རིགས་པ་ལས་ནི་གཞན་མི་སྤྱད། །
\q1 རྩེད་མོའི་བདེ་འབྲས་འདོད་པ་ལྟར། །
\q1 འདི་ཡིས་བྱ་བའི་ལས་གང་ཡིན། །
\q1 ལས་དེ་ལ་ནི་ཞེན་བྱ་སྟེ། །
\q1 ལས་དེས་མི་ངོམས་དགའ་བར་བྱ། །
\q1 བདེ་བའི་དོན་དུ་ལས་བྱས་ཀྱང་། །
\q1 བདེ་འགྱུར་མི་འགྱུར་གཏོལ་མེད་ཀྱི། །
\b
\q
\b
\v 453 གང་གི་ལས་ཉིད་བདེ་འགྱུར་བ། །
\q1 དེ་ལས་མི་བྱེད་ཇི་ལྟར་བདེ། །
\q1 སྤུ་གྲིའི་སོར་ཆགས་སྦྲང་རྩི་ལྟའི། །
\q1 འདོད་པ་རྣམས་ཀྱིས་མི་ངོམས་ན། །
\b
\q
\b
\v 454 རྣམ་སྨིན་བདེ་ལ་ཞི་བ་ཡི། །
\q1 བསོད་ནམས་ཀྱིས་ལྟ་ཅི་སྟེ་ངོམས། །
\q1 དེ་ལྟས་ལས་ཚར་ཕྱིན་བྱའི་ཕྱིར། །
\q1 ཉི་མ་ཕྱེད་དུས་གདུངས་པ་ཡི། །
\q1 གླང་ཆེན་མཚོ་ཕྲད་མཚོར་འཇུག་ལྟར། །
\q1 ལས་དེ་ལ་ཡང་འཇུག་པར་བྱ། །
\q1 སྟོབས་ཉམས་པ་དང་རྗེས་འབྲེལ་ན། །
\q1 སླར་བྱའི་དོན་དུ་དོར་བར་བྱ། །
\b
\q
\b
\v 455 ལེགས་པར་ཟིན་ན་ཕྱི་མ་དང་། །
\q1 ཕྱི་མ་འདོད་པས་དེ་སྤང་བྱ། །
\q1 འཐབ་རྙིང་དགྲ་དང་ལྷན་ཅིག་ཏུ། །
\q1 གཡུལ་ངོར་རལ་ཁ་ལྷགས་པ་བཞིན། །
\q1 ཉོན་མོངས་མཚོན་ལས་གཟུར་བྱ་ཞིང་། །
\q1 ཉོན་མོངས་དགྲ་རྣམས་གཞོམ་པར་བཏེག །
\q1 གཡུལ་དུ་རལ་གྲི་ལྷུང་གྱུར་ན། །
\q1 འཇིགས་པས་མྱུར་དུ་ལེན་པ་ལྟར། །
\q1 དེ་བཞིན་དྲན་པའི་མཚོན་ཤོར་ན། །
\q1 དམྱལ་བའི་འཇིགས་དྲན་མྱུར་དུ་བླང་། །
\q1 ཇི་ལྟར་ཁྲག་ལ་བརྟེན་བཅས་ནས། །
\q1 དུག་ནི་ལུས་ལ་ཁྱབ་འགྱུར་བ། །
\q1 དེ་བཞིན་གླགས་ནི་རྙེད་པ་ན། །
\q1 ཉེས་པས་སེམས་ལ་ཁྱབ་པར་འགྱུར། །
\q1 ཡུངས་མར་བཀང་བའི་སྣོད་བཀུར་ལ། །
\q1 རལ་གྲི་ཐོགས་པས་དྲུང་བསྡད་དེ། །
\q1 བོ་ན་གསོད་བསྡིགས་འཇིགས་པ་ལྟར། །
\q1 བརྟུལ་ཞུགས་ཅན་གྱིས་དེ་བཞིན་སྒྲིམ། །
\q1 དེ་བས་པང་དུ་སྦྲུལ་འོངས་ན། །
\q1 ཇི་ལྟར་རིངས་པར་ལྡང་བ་ལྟར། །
\q1 དེ་བཞིན་གཉིད་དང་སྙོམ་འོངས་ན། །
\q1 མྱུར་དུ་དེ་དག་བཟློག་པར་བྱ། །
\q1 ཉེས་པ་བྱུང་བ་རེ་རེ་ཞིང་། །
\q1 བདག་ལ་སྨད་ནས་ཅི་ནས་ཀྱང་། །
\q1 བདག་ལ་ཕྱིས་འདི་མི་འབྱུང་བ།། དེ་ལྟར་བྱ་ཞེས་ཡུན་རིང་བསམ། །
\q1 ཇི་ལྟར་གནས་སྐབས་འདི་དག་ལ། །
\q1 དྲན་པ་གོམས་པ་ཉིད་འགྱུར་ཞེས། །
\q1 རྒྱུ་འདི་ཡིས་ནི་ཕྲད་པའམ། །
\q1 རིགས་པའི་ལས་ནི་འདོད་པར་བྱ། །
\q1 ཅི་ནས་ལས་བྱེད་སྔོན་རོལ་ནས། །
\q1 ཐམས་ཅད་ལ་ནི་མཐུ་ཡོད་པ། །
\q1 དེ་ལྟར་བག་ཡོད་གཏམ་དྲན་ཏེ། །
\q1 བདག་ཉིད་ལྡང་བ་ཡང་བར་བྱ། །
\q1 ཇི་ལྟར་རླུང་ནི་འགྲོ་བ་དང་། །
\q1 འོང་བས་ཤིང་བལ་དབང་བསྒྱུར་བ། །
\q1 དེ་བཞིན་སྤྲོ་བས་དབང་བསྒྱུར་ཏེ། །
\q1 དེ་ལྟར་ན་ནི་འགྲུབ་པར་འགྱུར། །
\b
\q
\b
\v 456 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བརྩོན་འགྲུས་བསྟན་པ་ཞེས་བྱ་བ་སྟེ་ལེའུ་བདུན་པའོ།། །
\q1 །
\b
\q
\b
\v 457 དེ་ལྟར་བརྩོན་འགྲུས་བསྐྱེད་ནས་ནི། །
\q1 ཡིད་ནི་ཏིང་ངེ་འཛིན་ལ་བཞག །
\q1 སེམས་ནི་རྣམ་པར་གཡེངས་པའི་མི། །
\q1 ཉོན་མོངས་མཆི་བའི་ཕྲག་ན་གནས། །
\b
\q
\b
\v 458 ལུས་དང་སེམས་ནི་དབེན་པ་ཡིས། །
\q1 རྣམ་པར་གཡེང་བ་མི་འབྱུང་ངོ་། །
\q1 དེ་བས་འཇིག་རྟེན་སྤང་བྱ་ཞིང་། །
\q1 རྣམ་པར་རྟོག་པ་ཡོངས་སུ་དོར། །
\b
\q
\b
\v 459 ཆགས་པའི་ཕྱིར་དང་རྙེད་སོགས་ལ། །
\q1 སྲེད་པས་འཇིག་རྟེན་མི་སྤོང་སྟེ། །
\q1 དེ་བས་འདི་དག་ཡོངས་སྤོངས་ལ། །
\q1 མཁས་པས་འདི་ལྟར་དཔྱད་པར་བྱ། །
\b
\q
\b
\v 460 ཞི་གནས་རབ་ཏུ་ལྡན་པའི་ལྷག་མཐོང་གིས། །
\q1 ཉོན་མོངས་རྣམ་པར་འཇོམས་པར་ཤེས་བྱས་ནས། །
\q1 ཐོག་མར་ཞི་གནས་བཙལ་བྱ་དེ་ཡང་ནི། །
\q1 འཇིག་རྟེན་ཆགས་པ་མེད་ལ་མངོན་དགས་འགྲུབ། །
\b
\q
\b
\v 461 མི་རྟག་སུ་ཞིག་མི་རྟག་ལ། །
\q1 ཡང་དག་ཆགས་པར་བྱེད་པ་ཡོད། །
\q1 དེས་ནི་ཚེ་རབས་སྟོང་ཕྲག་ཏུ། །
\q1 སྡུག་པ་མཐོང་བར་ཡོང་མི་འགྱུར། །
\b
\q
\b
\v 462 མ་མཐོང་ན་ནི་དགར་མི་འགྱུར། །
\q1 ཡིད་ཀྱང་མཉམ་འཇོག་མི་འགྱུར་ལ། །
\q1 མཐོང་ཡང་ངོམས་པར་མི་འགྱུར་བས། །
\q1 སྔར་བཞིན་སྲེད་པས་གདུང་བར་འགྱུར། །
\b
\q
\b
\v 463 སེམས་ཅན་རྣམས་ལ་ཆགས་བྱས་ན། །
\q1 ཡང་དག་ཉིད་ལ་ཀུན་ནས་སྒྲིབ། །
\q1 སྐྱོ་བའི་སེམས་ཀྱང་འཇིག་པར་བྱེད། །
\q1 ཐ་མར་མྱ་ངན་གདུང་བར་འགྱུར། །
\b
\q
\b
\v 464 དེ་ལ་སེམས་པ་འབའ་ཞིག་གིས། །
\q1 ཚེ་འདི་དོན་མེད་འདའ་བར་འགྱུར། །
\q1 རྟག་པ་མེད་པའི་མཛའ་བཤེས་ཀྱིས། །
\q1 གཡུང་དྲུང་ཆོས་ཀྱང་འཇིག་པར་འགྱུར། །
\b
\q
\b
\v 465 བྱིས་དང་སྐལ་བ་མཉམ་སྤྱོད་ན། །
\q1 ངེས་པར་ངན་འགྲོར་འགྲོ་འགྱུར་ཏེ། །
\q1 སྐལ་མི་མཉམ་པར་ཁྲིད་བྱེད་ན། །
\q1 བྱིས་པ་བསྟེན་པས་ཅི་ཞིག་བྱ། །
\b
\q
\b
\v 466 སྐད་ཅིག་གཅིག་གིས་མཛའ་འགྱུར་ལ། །
\q1 ཡུད་ཙམ་གྱིས་ནི་དགྲར་ཡང་འགྱུར། །
\q1 དགའ་བའི་གནས་ལ་ཁྲོ་བྱེད་པས། །
\q1 སོ་སོའི་སྐྱེ་བོ་མགུ་བར་དཀའ། །
\b
\q
\b
\v 467 ཕན་པར་སྨྲས་ན་ཁྲོ་བར་བྱེད། །
\q1 བདག་ཀྱང་ཕན་ལས་བཟློག་པར་བྱེད། །
\q1 དེ་དག་ངག་ནི་མ་མཉན་ན། །
\q1 ཁྲོ་བས་ངན་འགྲོར་འགྲོ་བར་འགྱུར། །
\b
\q
\b
\v 468 མཐོ་ལ་ཕྲག་དོག་མཉམ་དང་འགྲན། །
\q1 དམའ་ལ་ང་རྒྱལ་བསྟོད་ན་དྲེགས། །
\q1 མི་སྙན་བརྗོད་ན་ཁོང་ཁྲོ་སྐྱེ། །
\q1 ནམ་ཞིག་བྱིས་ལས་ཕན་པ་ཐོབ།
\b
\q
\b
\v 469 བྱིས་དང་འགྲོགས་ན་བྱིས་པ་ལ། །
\q1 བདག་བསྟོད་གཞན་ལ་སྨོད་པ་དང་། །
\q1 འཁོར་བར་དགའ་བའི་གཏམ་ལ་སོགས། །
\q1 མི་དགེ་ཅིས་ཀྱང་ངེས་པར་འབྱུང་། །
\q1 དེ་ལྟར་བདག་དང་གཞན་བསྟེན་པ། །
\q1 དེས་ནི་ཕུང་བར་འགྱུར་བར་ཟད། །
\q1 དེས་ཀྱང་བདག་དོན་མ་བྱས་ལ། །
\q1 བདག་ཀྱང་དེ་དོན་མི་འགྱུར་བས། །
\q1 བྱིས་ལས་ཐག་རིང་བྱོལ་བར་བྱ། །
\q1 ཕྲད་ན་དགའ་བས་མགུ་བྱས་ཏེ། །
\q1 འདྲིས་ཆེན་ཉིད་དུ་མི་འགྱུར་བར། །
\q1 ཐ་མལ་པ་ཙམ་ལེགས་པར་བྱ། །
\b
\q
\b
\v 470 བུང་བས་མེ་ཏོག་སྦྲང་རྩི་བཞིན། །
\q1 ཆོས་ཀྱི་དོན་ཙམ་བླངས་ནས་ནི། །
\q1 ཀུན་ལས་སྔོན་ཆད་མ་མཐོང་བཞིན། །
\q1 འདྲིས་པ་མེད་པར་གནས་པར་བྱ། །
\b
\q
\b
\v 471 བདག་ནི་རྙེད་མང་བཀུར་སྟི་བཅས། །
\q1 བདག་ལ་མང་པོ་དགའ་འོ་ཞེས། །
\q1 དེ་འདྲའི་སྙེམས་ པ་འཆང་གྱུར་ན། །
\q1 ཤི་བའི་འོག་ཏུ་འཇིགས་པ་སྐྱེ། །
\b
\q
\b
\v 472 དེ་བས་རྣམ་པར་རྨོངས་པའི་ཡིད། །
\q1 གང་དང་གང་ལ་ཆགས་གྱུར་པ། །
\q1 དེ་དང་དེ་བསྡོངས་སྟོང་འགྱུར་དུ། །
\q1 སྡུག་བསྔལ་ཉིད་དུ་གྱུར་ཅིང་ལྡང་། །
\b
\q
\b
\v 473 དེ་བས་མཁས་པས་ཆགས་མི་བྱ། །
\q1 ཆགས་པ་ལས་ནི་འཇིགས་པ་སྐྱེ། །
\q1 འདི་དག་རང་བཞིན་འདོར་འགྱུར་བས། །
\q1 བརྟན་པར་གྱིས་ཏེ་རབ་ཏུ་རྟོགས། །
\q1 རྙེད་པ་དག་ནི་མང་བྱུང་ཞིང་། །
\q1 གྲགས་དང་སྙན་པ་བྱུང་གྱུར་ཀྱང་། །
\q1 རྙེད་དང་གྲགས་པའི་ཚོགས་བཅས་ཏེ། །
\q1 གང་དུ་འདོང་བའི་གཏོལ་མེད་དོ། །
\b
\q
\b
\v 474 བདག་ལ་སྨོད་པ་གཞན་ཡོད་ན། །
\q1 བསྟོད་པས་བདག་དགར་ཅི་ཞིག་ཡོད། །
\q1 བདག་ལ་བསྟོད་པ་གཞན་ཡོད་ན། །
\q1 སྨད་པས་མི་དགར་ཅི་ཞིག་ཡོད། །
\b
\q
\b
\v 475 སེམས་ཅན་མོས་པ་སྣ་ཚོགས་པ། །
\q1 རྒྱལ་བས་ཀྱང་ནི་མི་མགུ་ན། །
\q1 བདག་འདྲ་ངན་པས་སྨོས་ཅི་དགོས། །
\q1 དེ་བས་འཇིག་རྟེན་བསམ་པ་བཏང་། །
\b
\q
\b
\v 476 སེམས་ཅན་རྙེད་པ་མེད་ལ་སྨོད། །
\q1 རྙེད་པ་ཅན་ལ་མི་སྙན་བརྗོད། །
\q1 རང་བཞིན་འགྲོགས་དཀའ་དེ་དག་གིས། །
\q1 དགའ་བ་ཇི་ལྟར་སྐྱེ་བར་འགྱུར། །
\b
\q
\b
\v 477 གང་ཕྱིར་བྱིས་པ་རང་དོན་ནི། །
\q1 མེད་པར་དགའ་བ་མི་འབྱུང་བས། །
\q1 བྱིས་པ་འགའ་ཡང་བཤེས་མིན་ཞེས། །
\q1 དེ་བཞིན་གཤེགས་པ་རྣམས་ཀྱིས་གསུངས། །
\b
\q
\b
\v 478 ནགས་ན་རི་དགས་བྱ་རྣམས་དང་། །
\q1 ཤིང་རྣམས་མི་སྙན་རྗོད་མི་བྱེད། །
\q1 འགྲོགས་ན་བདེ་བ་དེ་དག་དང་། །
\q1 ནམ་ཞིག་ལྷན་ཅིག་བདག་གནས་འགྱུར། །
\b
\q
\b
\v 479 ཕུག་གམ་ལྷ་ཁང་སྟེང་པའམ། །
\q1 ལྗོན་ཤིང་དྲུང་དུ་གནས་བཅས་ཏེ། །
\q1 ནམ་ཞིག་རྒྱབ་ཏུ་མི་ལྟ་ཞིང་། །
\q1 ཆགས་པ་མེད་པར་འགྱུར་ཞིག་གུ། །
\b
\q
\b
\v 480 ས་ཕྱོགས་བདག་གིར་བཟུང་མེད་པ། །
\q1 རང་བཞིན་གྱིས་ནི་ཡངས་རྣམས་སུ། །
\q1 རང་དབང་སྤྱོད་ཅིང་ཆགས་མེད་པར། །
\q1 ནམ་ཞིག་བདག་ནི་གནས་པར་འགྱུར། །
\b
\q
\b
\v 481 ལྷུང་བཟེད་ལ་སོགས་ཉི་ཚེ་དང་། །
\q1 ཀུན་ལ་མི་མཁོའི་གོས་འཆང་ཞིང་། །
\q1 ལུས་འདི་སྦ་བ་མ་བྱས་ཀྱང་། །
\q1 འཇིགས་མེད་གནས་པ་ནམ་ཞིག་འགྱུར། །
\b
\q
\b
\v 482 དུར་ཁྲོད་སོང་ནས་གཞན་དག་གི། །
\q1 རུས་གོང་དག་དང་བདག་གི་ལུས། །
\q1 འཇིག་པའི་ཆོས་ཅན་དག་ཏུ་ནི། །
\q1 ནམ་ཞིག་མགོ་སྙོམས་བྱེད་པར་འགྱུར། །
\b
\q
\b
\v 483 བདག་གི་ལུས་ནི་འདི་ཉིད་ཀྱང་། །
\q1 གང་གི་དྲི་ཡིས་ཝ་དག་ཀྱང་། །
\q1 དྲུང་དུ་ཉེར་འགྲོ་མི་འགྱུར་བ། །
\q1 དེ་ལྟ་བུར་ནི་འགྱུར་བར་འོང་། །
\b
\q
\b
\v 484 ལུས་འདི་གཅིག་པུ་བྱུང་བ་ཡང་། །
\q1 ལྷན་ཅིག་སྐྱེས་པའི་ཤ་རུས་དག །
\q1 ཞིག་སྟེ་སོ་སོར་འགྱེས་འགྱུར་ན། །
\q1 མཛའ་བ་གཞན་དག་ཅི་ཞིག་སྨོས། །
\b
\q
\b
\v 485 སྐྱེ་ན་གཅིག་པུ་སྐྱེ་འགྱུར་ཞིང་། །
\q1 འཆི་ནའང་དེ་ཉིད་གཅིག་འཆི་སྟེ། །
\q1 སྡུག་བསྔལ་སྐལ་གཞན་མི་ལེན་ན། །
\q1 གེགས་བྱེད་མཛའ་བས་ཅི་ཞིག་བྱ། །
\b
\q
\b
\v 486 ལམ་དག་ཏུ་ནི་ཞུགས་པ་རྣམས། །
\q1 ཇི་ལྟར་གནས་ནི་འཛིན་བྱེད་ལྟར། །
\q1 དེ་བཞིན་སྲིད་པའི་ལམ་ཞུགས་པའང་། །
\q1 སྐྱེ་བའི་གནས་ནི་ཡོངས་སུ་འཛིན། །
\q1 འཇིག་རྟེན་ཀུན་ནས་གདུང་བཞིན་དུ། །
\q1 ཇི་སྲིད་སྐྱེས་བུ་བཞི་ཡིས་ནི། །
\q1 དེ་ལས་དེ་ནི་མ་བཏེག་པ། །
\q1 དེ་སྲིད་དུ་ནི་ནགས་སུ་སོང་། །
\b
\q
\b
\v 487 བཤེས་མེད་འཁོན་པའང་མེད་བྱས་ནས། །
\q1 ལུས་འདི་གཅིག་པུ་དབེན་གནས་ཏེ། །
\q1 སྔ་ནས་ཤི་དང་འདྲར་བརྩིས་ནས། །
\q1 ཤི་ནའང་མྱ་ངན་བྱེད་པ་མེད། །
\q1 དྲུང་ན་འཁོད་པ་སུ་དག་ཀྱང་། །
\q1 མྱ་ངན་གནོད་པ་བྱེད་མེད་པས། །
\q1 འདི་ཡིས་སངས་རྒྱས་རྗེས་དྲན་སོགས། །
\q1 སུས་ཀྱང་གཡེངས་པར་འགྱུར་བ་མེད། །
\b
\q
\b
\v 488 དེ་བས་ཤིན་ཏུ་མདངས་དགའ་བའི། །
\q1 ནགས་ཚལ་ཚེགས་ཆུང་བདེ་སྐྱིད་ཅིང་། །
\q1 གཡེང་བ་ཐམས་ཅད་ཞི་བྱེད་པར། །
\q1 བདག་ཉིད་གཅིག་པུ་གནས་པར་བྱ། །
\b
\q
\b
\v 489 བསམ་པ་གཞན་ནི་ཀུན་བཏང་སྟེ། །
\q1 བདག་ལ་སེམས་པ་གཅིག་པུ་ཡིས། །
\q1 སེམས་ནི་མཉམ་པར་གཞག་ཕྱིར་དང་། །
\q1 དུལ་བར་བྱ་ཕྱིར་བརྩོན་ཏེ་བྱ། །
\b
\q
\b
\v 490 འཇིག་རྟེན་འདི་དང་ཕ་རོལ་དུའང་། །
\q1 འདོད་པ་རྣམས་ནི་ཕུང་ཁྲོལ་བསྐྱེད། །
\q1 འདིར་ནི་བསད་དང་བཅིང་དང་གཅོད། །
\q1 ཕ་རོལ་དུ་ནི་དམྱལ་སོགས་སྒྲུབ། །
\b
\q
\b
\v 491 ཕོ་ཉ་ཕོ་ཉ་མོ་ཡིས་སྔོན། །
\q1 གང་ཕྱིར་དུ་མར་གསོལ་བཏབ་ཅིང་། །
\q1 སྡིག་པ་རྣམས་སམ་གྲགས་མིན་ལའང་། །
\q1 གང་གི་དོན་དུ་མ་འཛེམས་པར། །
\q1 འཇིགས་པ་ལ་ཡང་བདག་ཞུགས་ཤིང་། །
\q1 རྫས་ཀྱང་ཟད་པར་བྱས་གྱུར་ཏེ། །
\q1 གང་ལ་ཡོངས་སུ་འཁྱུད་པས་ན། །
\q1 མཆོག་ཏུ་དགའ་འགྱུར་དེ་དག་ཉིད། །
\q1 ཀེང་རུས་ཉིད་ཡིན་གཞན་མིན་ན། །
\q1 རང་དབང་དང་ནི་བདག་མིན་ལ། །
\q1 རབ་ཏུ་འདོད་ཅིང་ཡོངས་ཞེན་ནས། །
\q1 ཅི་ཕྱིར་མྱ་ངན་འདས་མི་འགྲོ། །
\b
\q
\b
\v 492 གང་ཞིག་དང་པོ་འབད་དེ་བཏེག །
\q1 དྲངས་ཀྱང་ངོ་ཚས་འོག་ཏུ་ལྟ། །
\q1 སྔོན་ནི་མཐོང་ངམ་མ་མཐོང་ཡང་། །
\q1 གོས་ཀྱིས་གདོང་ནི་གཡོགས་པར་གྱུར། །
\b
\q
\b
\v 493 ཁྱོད་ཉོན་མོངས་པའི་གདོང་དེ་ནི། །
\q1 ད་ལྟ་མངོན་སུམ་གྱུར་པ་བཞིན། །
\q1 བྱ་རྒོད་ཀྱིས་བསལ་བྱས་མཐོང་ནས། །
\q1 ད་ལྟ་ཅི་ཕྱིར་འབྱེར་བར་བྱེད། །
\b
\q
\b
\v 494 གཞན་རྣམས་མིག་གིས་བལྟ་ན་ཡང་། །
\q1 གང་ཞིག་ཡོངས་སུ་བསྲུང་གྱུར་པ། །
\q1 ཇི་སྲིད་དེ་ནི་དེས་ཟ་ན། །
\q1 སེར་སྣ་ཅན་ཁྱོད་ཅིས་མི་བསྲུང་། །
\b
\q
\b
\v 495 ཤ་ཡི་ཕུང་པོ་འདི་མཐོང་��ས། །
\q1 བྱ་རྒོད་དང་གཞན་ཟ་བྱེད་ན། །
\q1 གཞན་གྱི་ཟས་ལ་མེ་ཏོག་གི །ཕྲེང་བ་ཙནྡན་རྒྱན་གྱིས་མཆོད། །
\b
\q
\b
\v 496 རུས་གོང་ཉིད་དུ་མཐོང་ནས་ནི། །
\q1 མི་འགུལ་ཡང་ནི་ཁྱོད་སྐྲག་ན། །
\q1 རོ་ལངས་བཞིན་དུ་འགའ་ཡིས་ཀྱང་། །
\q1 བསྐྱོད་པར་གྱུར་ན་ཅིས་མི་འཇིགས། །
\b
\q
\b
\v 497 གང་ལ་གཡོགས་ཀྱང་འདི་ཆགས་པ། །
\q1 དེ་མ་གཡོགས་ན་ཅིས་མི་འདོད། །
\q1 དེ་ལ་དགོས་པ་མེད་ན་ནི། །
\q1 གཡོགས་པ་ལ་ནི་ཅི་ཕྱིར་འཁྱུད། །
\b
\q
\b
\v 498 ཟས་ནི་གཅིག་པུ་ཉིད་ལས་ནི། །
\q1 བཤང་དང་ཁ་ཆུ་བྱུང་གྱུར་ན། །
\q1 དེ་ལས་བཤང་ལ་མི་དགའ་ཞིང་། །
\q1 ཁ་ཆུ་ལ་ཁྱོད་ཅི་ཕྱིར་དགའ། །
\b
\q
\b
\v 499 ཤིང་བལ་རེག་ན་འཇམ་པ་ཡི། །
\q1 སྔས་ལ་དགའ་བར་མི་བྱེད་པར། །
\q1 དྲི་ང་འཛག་པ་མ་ཡིན་ཞེས། །
\q1 འདོད་ལྡན་མི་གཙང་བ་ལ་རྨོངས། །
\q1 འདོད་ལྡན་ངན་པ་རྨོངས་པ་རྣམས། །
\q1 ཤིང་བལ་རེག་ན་འཇམ་པ་ལའང་། །
\q1 ཉལ་པོ་བྱ་བར་མི་ནུས་ཞེས། །
\q1 དེ་ལ་ཁྲོ་བ་དག་ཏུ་བྱེད། །
\b
\q
\b
\v 500 གལ་ཏེ་མི་གཙང་ཆགས་མེད་ན། །
\q1 རུས་གཟེབ་རྒྱུས་པས་སྦྲེལ་བ་ལ། །
\q1 ཤ་ཡི་འདམ་གྱིས་ཞལ་ཞལ་བྱས། །
\q1 གཞན་ཁྱོད་ཅི་ཕྱིར་པང་དུ་འཁྱུད། །
\b
\q
\b
\v 501 ཁྱོད་ཉིད་མི་གཙང་མང་ཡོད་པ། །
\q1 དེ་ཉིད་ལ་ཁྱོད་གཏན་སྤྱོད་ཅིང་། །
\q1 མི་གཙང་རྐྱལ་པ་གཞན་དག་ལའང་། །
\q1 མི་གཙང་བརྐམ་པས་འདོད་པར་བྱེད། །
\b
\q
\b
\v 502 བདག་ནི་ཤ་འདི་ལ་དགའ་ཞེས། །
\q1 རེག་དང་བལྟ་བར་འདོད་ན་ཀོ། །
\q1 སེམས་མེད་པ་ཡི་རང་བཞིན་གྱི། །
\q1 ཤ་ནི་ཁྱོད་ཀོ་ཇི་ལྟར་འདོད། །
\b
\q
\b
\v 503 དོད་པའི་སེམས་གང་ཡིན་པ་དེ། །
\q1 རེག་དང་བལྟ་བར་མི་ནུས་ལ། །
\q1 གང་ཞིག་ནུས་དེ་ཤེས་པ་མིན། །
\q1 དོན་མེད་འཁྱུད་དེས་ཅི་ཞིག་བྱ། །
\b
\q
\b
\v 504 མི་གཙང་རང་བཞིན་གཞན་གྱི་ལུས། །
\q1 མི་རྟོགས་ངོ་མཚར་མི་ཆེ་ཡི། །
\q1 རང་ཉིད་མི་གཙང་ཉིད་ཡིན་པར། །
\q1 རྟོགས་པར་མི་འགྱུར་ངོ་མཚར་ཆེ། །
\b
\q
\b
\v 505 སྤྲིན་བྲལ་ཉི་ཟེར་གྱིས་ཕྱེ་བའི། །
\q1 པདྨ་གཞོན་ནུ་སྤངས་ནས་ནི། །
\q1 མི་གཙང་ཞེན་པའི་སེམས་ཀྱིས་ནི། །
\q1 མི་གཙང་གཟེབ་ལ་ཅི་ཕྱིར་དགའ། །
\b
\q
\b
\v 506 ས་ཕྱོགས་མི་གཙང་གིས་གོས་པ། །
\q1 གལ་ཏེ་རེག་པར་མི་འདོད་ན། །
\q1 གང་ལས་དེ་ནི་བྱུང་བ་ཡི། །
\q1 ལུས་ལ་ཇི་ལྟར་ཁྱོད་རེག་འདོད། །
\b
\q
\b
\v 507 གལ་ཏེ་མི་གཙང་ཆགས་མེད་ན། །
\q1 མི་གཙང་ཞིང་ལས་བྱུང་གྱུར་ཅིང་། །
\q1 དེ་ཡི་ས་བོན་དེས་བསྐྱེད་པ། །
\q1 གཞན་ཁྱོད་ཅི་ཕྱིར་པང་དུ་འཁྱུད། །
\b
\q
\b
\v 508 མི་གཙང་ལས་བྱུང་མི་གཙང་སྲིན། །
\q1 ཆུང་ངུའང་ཁྱོད་འདོད་མི་བྱེད་ལ། །
\q1 མི་གཙང་མང་གི་རང་བཞིན་ལུས། །
\q1 མི་གཙང་སྐྱེས་པའང་འདོད་པར་བྱེད། །
\b
\q
\b
\v 509 ཁྱོད་ནི་རང་ཉིད་མི་གཙང་ལ། །
\q1 སྨོད་མི་བྱེད་པར་མ་ཟད་ཀྱི། །
\q1 མི་གཙང་རྐྱལ་པ་མི་གཙང་ལ། །
\q1 བརྐམ་པས་གཞན་ཡང་འདོད་པར་བྱེད། །
\b
\q
\b
\v 510 ག་པུར་ལ་སོགས་ཡིད་འོང་དང་། །
\q1 འབྲས་ཆན་དག་གམ་ཚོད་མའང་རུང་། །
\q1 ཁར་བཅུག་ཕྱིར་ཕྱུང་བོར་བ་ཡིས ། །
\q1 ས་ཡང་མི་གཙང་བཙོག་པར་འགྱུར། །
\b
\q
\b
\v 511 གལ་ཏེ་མི་གཙང་འདི་འདྲ་བ། །
\q1 མངོན་སུམ་གྱུར་ཀྱང་ཐེ་ཚོམ་ན། །
\q1 དུར་ཁྲོད་དག་ཏུ་བོར་བའི་ལུས། །
\q1 མི་གཙང་གཞན་ཡང་བལྟ་བར་གྱིས། །
\b
\q
\b
\v 512 གང་ལས་པགས་པའི་ཁ་ཕྱེ་ན། །
\q1 འཇིགས་པ་ཆེན་པོ་སྐྱེ་འགྱུར་བར། །
\q1 ཤེས་ཀྱང་ཇི་ལྟར་དེ་ཉིད་ལ། །
\q1 ཕྱིར་ཞིང་དགའ་བ་སྐྱེ་བར་འགྱུར། །
\b
\q
\b
\v 513 ལུས་ལ་བསྐུས་པའི་དྲི་དེ་ཡང་། །
\q1 ཙནྡན་སོགས་ཡིན་གཞན་ མ་ཡིན། །
\q1 གཞན་གྱི་དྲི་དེས་གཞན་དག་ལ། །
\q1 ཅི་ཡི་ཕྱིར་ན་ཆགས་པར་བྱེད། །
\b
\q
\b
\v 514 གལ་ཏེ་རང་བཞིན་དྲི་ང་བས། །
\q1 འདི་ལ་མ་ཆགས་ལེགས་མིན་ནམ། །
\q1 འཇིག་རྟེན་དོན་མེད་སྲེག་པ་དག །
\q1 ཇི་སྟེ་དེ་ལ་དྲི་ཞིམ་སྐུད། །
\q1 འོན་ཏེ་དྲི་ཞིམ་ཙནྡན་ནི། །
\q1 ལུས་ལ་འདིར་ནི་ཅི་ཞིག་བྱུང་། །
\q1 གཞན་གྱི་དྲི་ཡིས་གཞན་དག་ལ། །
\q1 ཅི་ཡི་ཕྱིར་ན་ཆགས་པར་བྱེད། །
\b
\q
\b
\v 515 གལ་ཏེ་སྐྲ་སེན་རིང་བ་དང་། །
\q1 སོ་སྐྱ་དྲིར་བཅས་འདམ་གྱི་དྲིས། །
\q1 བསྒོས་པས་ལུས་ཀྱི་རང་བཞིན་ནི། །
\q1 གཅེར་བུ་འཇིགས་པ་ཉིད་ཡིན་ན། །
\b
\q
\b
\v 516 རང་ལ་གནོད་པའི་མཚོན་བཞིན་དུ། །
\q1 དེ་འབད་ཅི་ཕྱིར་བྱི་དོར་བྱེད། །
\q1 བདག་ལ་རྨོངས་པའི་འབད་པ་ཡིས། །
\q1 སྨྱོས་པས་ས་འདི་ཀུན་ཏུ་འཁྲུགས། །
\b
\q
\b
\v 517 རུས་གོང་འབའ་ཞིག་མཐོང་ནས་ནི། །
\q1 དུར་ཁྲོད་དུ་ནི་ཡིད་འབྱུང་ན། །
\q1 གཡོ་བའི་རུས་གོང་གིས་ཁྱབ་པའི། །
\q1 གྲོང་གི་དུར་ཁྲོད་ལ་དགའ་འམ། །
\b
\q
\b
\v 518 དེ་ལྟར་མི་གཙང་གྱུར་པ་དེ། །
\q1 རིན་མེད་པར་ནི་མི་རྙེད་དོ། །
\q1 དེ་དོན་བསྒྲུབས་པས་ཤ་ཐང་དང་། །
\q1 དམྱལ་ལ་སོགས་པའི་གནོད་པར་འགྱུར། །
\b
\q
\b
\v 519 བྱིས་པ་ནོར་སྤེལ་མི་ནུས་པས། །
\q1 དར་ལ་བབ་ན་འདི་ཅི་བདེ། །
\q1 ནོར་སོགས་པ་ཡིས་ཚེ་གཏུགས་ན། །
\q1 རྒས་ནས་འདོད་པས་ཅི་ཞིག་བྱ། །
\b
\q
\b
\v 520 འདོད་ལྡན་ངན་པ་ཁ་ཅིག་ནི། །
\q1 ཉིན་རངས་ལས་ཀྱིས་ཡོངས་དུབ་སྟེ། །
\q1 ཁྱིམ་དུ་འོངས་ནས་ཆད་པའི་ལུས། །
\q1 རོ་དང་འདྲ་བར་ཉལ་བར་བྱེད། །
\b
\q
\b
\v 521 ཁ་ཅིག་བྱེས་བགྲོད་ཉོན་མོངས་དང་། །
\q1 རིང་དུ་སོང་བའི་སྡུག་བསྔལ་ཅན། །
\q1 བུ་སྨད་འདོད་བཞིན་བུ་སྨད་རྣམས། །
\q1 ཁྱུད་ཁོར་ལོས་ཀྱང་མཐོང་མི་འགྱུར། །
\b
\q
\b
\v 522 བདག་ལ་ཕན་འདོད་རྣམ་རྨོངས་པས། །
\q1 གང་དོན་ཉིད་དུ་བཙོང་བ་ཡང་། །
\q1 དེ་མ་ཐོབ་པར་དོན་མེད་པའི། །
\q1 གཞན་གྱི་ལས་ཀྱི་རླུང་གིས་བདས། །
\b
\q
\b
\v 523 ལ་ལ་རང་གི་ལུས་བཙོང་ཞིང་། །
\q1 དབང་མེད་གཞན་གྱིས་བཀོལ་གྱུར་ཏེ། །
\q1 ཆུང་མ་དག་ཀྱང་བུ་བྱུང་ན། །
\q1 ཤིང་དྲུང་དགོན་པར་བབ་བབ་འབྱུང་། །
\b
\q
\b
\v 524 འདོད་པས་བསླུས་པའི་གླེན་པ་དག །
\q1 འཚོ་འདོད་འཚོ་བར་བྱའོ་ཞེས། །
\q1 སྲོག་སྟོར་དོགས་བཞིན་གཡུལ་དུ་འཇུག །
\q1 ཁེ་ཕྱིར་བྲན་དུ་འགྲོ་བར་བྱེད། །
\b
\q
\b
\v 525 འདོད་ལྡན་ལ་ལ་ལུས་ཀྱང་བཅད། །
\q1 ཁ་ཅིག་གསལ་ཤིང་རྩེ་ལ་བཙུགས། །
\q1 ཁ་ཅིག་མདུང་ཐུང་དག་གིས་བསྣུན། །
\q1 ཁ་ཅིག་བསྲེགས་པ་དག་ཀྱང་སྣང་། །
\b
\q
\b
\v 526 བསགས་དང་བསྲུང་དང་བརླག་པའི་གདུང་བ་ཡིས། །
\q1 ནོར་ནི་ཕུང་ཁྲོལ་མཐའ་ཡས་ཤེས་པར་བྱ། །
\q1 ནོར་ལ་ཆགས་པས་གཡེངས་པར་གྱུར་པ་རྣམས། །
\q1 སྲིད་པའི་སྡུག་བསྔལ་ལས་གྲོལ་སྐབས་མེད་དོ། །
\b
\q
\b
\v 527 འདོད་ལྡན་རྣམས་ལ་དེ་ལ་སོགས། །
\q1 ཉེས་དམིགས་མང་ལ་མནོག་ཆུང་སྟེ། །
\q1 ཤིང་རྟ་འདྲེན་པའི་ཕྱུགས་དག་གིས། །
\q1 རྩྭ་ནི་ཁམ་འགའ་ཟོས་པ་བཞིན། །
\b
\q
\b
\v 528 ཕྱུགས་ཀྱིས་བསྒྲུབས་ནའང་མི་དཀོན་པའི། །
\q1 མནོག་ཆུང་གང་ཡིན་དེ་དོན་དུ། །
\q1 དལ་འབྱོར་ཕུན་སུམ་རྙེད་དཀའ་འདི། །
\q1 ལས་ཀྱིས་མནར་བ་རྣམས་ཀྱིས་བཅོམ། །
\b
\q
\b
\v 529 འདོད་པ་ངེས་པར་འཇིག་འགྱུར་ཞིང་། །
\q1 དམྱལ་ལ་སོགས་པར་ལྟུང་བྱེད་པ། །
\q1 ཆེན་པོ་མིན་ཕྱིར་དུས་ཀུན་དུ། །
\q1 དུབ་པའི་ཚེགས་བྱུང་གང་ཡིན་པ། །
\q1 དེ་ཡི་བྱེ་བའི་ཆ་ཙམ་གྱི། །
\q1 ཚེགས་ཀྱིས་སངས་རྒྱས་ཉིད་འགྲུབ་ན། །
\q1 འདོད་ལྡན་བྱང་ཆུབ་སྤྱོད་པ་བས། །
\q1 སྡུག་བསྔལ་ཆེ་ལ་བྱང་ཆུབ་མེད། །
\b
\q
\b
\v 530 དམྱལ་སོགས་སྡུག་བསྔལ་བསམ་བྱས་ན། །
\q1 འདོད་པ་རྣམས་ལ་མཚོན་དང་ནི། །
\q1 དུག་དང་མེ་དང་གཡང་ས་དང་། །
\q1 དགྲ་རྣམས་ཀྱིས་ཀྱང་དཔེར་མི་ཕོད། །
\b
\q
\b
\v 531 དེ་ལྟར་འདོད་ལ་སྐྱོ་བྱས་ཏེ། །
\q1 དབེན་པ་ལ་ནི་དགའ་བ་བསྐྱེད། །
\q1 རྩོད་དང་ཉོན་མོངས་ཀྱིས་སྟོང་པ། །
\q1 ཞི་བའི་ནགས་ཀྱི་ནང་དག་ཏུ། །
\q1 སྐལ་ལྡན་ཟླ་འོད་ཙནྡན་གྱིས་བསིལ་བའི། །
\q1 ཡངས་པའི་རྡོ་ལེབ་ཁང་བཟངས་ཉམས་དགའ་བར། །
\q1 སྒྲ་མེད་ཞི་བའི་ནགས་རླུང་གཡོ་བ་ཡིས། །
\q1 གཞན་ལ་ཕན་དོན་སེམས་ཤིང་འཆག་པར་བྱེད། །
\b
\q
\b
\v 532 ཁང་སྟོང་ཤིང་དྲུང་ཕུག་དག་ཏུ། །
\q1 གང་དུ་ཇི་སྲིད་འདོད་གནས་ཤིང་། །
\q1 ཡོངས་འཛིན་བསྲུང་བའི་སྡུག་བསྔལ་སྤངས། །
\q1 ལྟོས་པ་མེད་པར་བག་ཡངས་སྤྱོད། །
\q1 རང་དབང་སྤྱོད་ཅིང་ཆགས་མེད་ལ། །
\q1 གང་དང་ཡང་ནི་འབྲེལ་མེད་པ། །
\q1 ཆོག་ཤེས་བདེ་སྤྱོད་གང་ཡིན་པ། །
\q1 དབང་པོས་ཀྱང་ནི་དེ་རྙེད་དཀའ། །
\b
\q
\b
\v 533 དེ་ལ་སོགས་པའི་རྣམ་པ་ཡིས། །
\q1 དབེན་པའི་ཡོན་ཏན་བསམ་བྱས་ནས། །
\q1 རྣམ་རྟོག་ཉེ་བར་ཞི་བ་དང་། །
\q1 བྱང་ཆུབ་སེམས་ནི་བསྒོམ་པར་བྱ། །
\b
\q
\b
\v 534 བདག་དང་གཞན་དུ་མཉམ་པ་ནི། །
\q1 དང་པོ་ཉིད་དུ་འབད་དེ་བསྒོམ། །
\q1 བདེ་དང་སྡུག་བསྔལ་མཉམ་པས་ན། །
\q1 ཐམས་ཅད་བདག་བཞིན་བསྲུང་བར་བྱ། །
\b
\q
\b
\v 535 ལག་པ་ལ་སོགས་དབྱེ་བ་རྣམ་མང་ཡང་། །
\q1 ཡོངས་སུ་བསྲུང་བྱའི་ལུས་སུ་གཅིག་པ་ལྟར། །
\q1 དེ་བཞིན་འགྲོ་བ་ཐ་དད་བདེ་སྡུག་དག །
\q1 ཐམས་ཅད་བདག་བཞིན་བདེ་བ་འདོད་མཉམ་གཅིག །
\b
\q
\b
\v 536 གལ་ཏེ་བདག་གི་སྡུག་བསྔལ་གྱིས། །
\q1 གཞན་གྱི་ལུས་ལ་མི་གནོད་པ། །
\q1 དེ་ལྟའང་དེ་བདག་སྡུག་བསྔལ་དེ། །
\q1 བདག་ཏུ་ཞེན་པས་མི་བཟོད་ཉིད། །
\b
\q
\b
\v 537 དེ་བཞིན་གཞན་གྱི་སྡུག་བསྔལ་དག །
\q1 བདག་ལ་འབབ་པར་མི་འགྱུར་ཡང་། །
\q1 དེ་ལྟའང་དེ་བདག་སྡུག་བསྔལ་དེ། །
\q1 བདག་ཏུ་ཞེན་པས་བཟོད་པར་དཀའ། །
\b
\q
\b
\v 538 བདག་གིས་གཞན་གྱི་སྡུག་བསྔལ་བསལ། །
\q1 སྡུག་བསྔལ་ཡིན་ཕྱིར་བདག་སྡུག་བཞིན། །
\q1 བདག་གིས་གཞན་ལ་ཕན་པར་བྱ། །
\q1 སེམས་ཅན་ཡིན་ཕྱིར་བདག་ལུས་བཞིན། །
\b
\q
\b
\v 539 གང་ཚེ་བདག་དང་གཞན་གཉི་ག །
\q1 བདེ་བ་འདོད་དུ་མཚུངས་པ་ལ། །
\q1 བདག་དང་ཁྱད་པར་ཅི་ཡོད་ན། །
\q1 གང་ཕྱིར་བདག་གཅིག་བདེ་བར་བརྩོན། །
\b
\q
\b
\v 540 གང་ཚེ་བདག་དང་གཞན་གཉི་ག །
\q1 སྡུག་བསྔལ་མི་འདོད་མཚུངས་པ་ལ། །
\q1 བདག་དང་ཁྱད་པར་ཅི་ཡོད་ན། །
\q1 གང་ཕྱིར་གཞན་མིན་བདག་སྲུང་བྱེད། །
\b
\q
\b
\v 541 གལ་ཏེ་དེ་ལ་སྡུག་བསྔལ་བས། །
\q1 བདག་ལ་མི་གནོད་ཕྱིར་མི་བསྲུང་། །
\q1 མ་འོངས་པ་ཡི་སྡུག་བསྔལ་ཡང་། །
\q1 གནོད་མི་བྱེད་ན་དེ་ཅི་བསྲུང་། །
\b
\q
\b
\v 542 བདག་གིས་དེ་ནི་མྱོང་སྙམ་པའི། །
\q1 རྣམ་པར་རྟོག་དེ་ལོག་པ་སྟེ། །
\q1 འདི་ལྟར་ཤི་བའང་གཞན་ཉིད་ལ། །
\q1 སྐྱེ་བ་ཡང་ནི་གཞན་ཉིད་ཡིན། །
\b
\q
\b
\v 543 གང་ཚེ་གང་གི་སྡུག་བསྔལ་གང་། །
\q1 དེ་ནི་དེ་ཉིད་ཀྱིས་བསྲུངས་ན། །
\q1 རྐང་པའི་སྡུག་བསྔལ་ལག་པས་མིན། །
\q1 ཅི་ཕྱིར་དེས་ནི་དེ་བསྲུང་བྱ། །
\b
\q
\b
\v 544 གལ་ཏེ་རིགས་པ་མིན་ཡང་འདིར། །
\q1 བདག་ཏུ་འཛིན་པས་འཇུག་ཅེ་ན། །
\q1 བདག་གཞན་མི་རིགས་གང་ཡིན་ཏེ། །
\q1 ཅི་ནུས་པར་ནི་སྤང་བྱ་ཉིད། །
\b
\q
\b
\v 545 རྒྱུད་དང་ཚོགས་ཞེས་བྱ་བ་ནི། །
\q1 ཕྲེང་བ་དམག་ལ་སོགས་བཞིན་བརྫུན། །
\q1 སྡུག་བསྔལ་ཅན་གང་དེ་མེད་པ། །
\q1 དེས་འདི་སུ་ཞིག་སྤང་བར་འགྱུར། །
\b
\q
\b
\v 546 སྡུག་བསྔལ་བདག་པོ་མེད་པར་ནི། །
\q1 ཐམས་ཅད་བྱེ་བྲག་མེད་པ་ཉིད། །
\q1 སྡུག་བསྔལ་ཡིན་ཕྱིར་དེ་བསལ་བྱ། །
\q1 ངེས་པས་དེར་ནི་ཅི་ཞིག་བྱ། །
\b
\q
\b
\v 547 ཅི་ཕྱིར་ཀུན་གྱི་སྡུག་བསྔལ་ནི། །
\q1 བཟློག་པར་བྱ་ཞེས་བརྩད་དུ་མེད། །
\q1 གལ་ཏེ་བཟློག་ནའང་ ཐམས་ཅད་བཟློག །
\q1 དེ་མིན་བདག་ཀྱང་སེམས་ཅན་བཞིན། །
\b
\q
\b
\v 548 སྙིང་རྗེ་སྡུག་བསྔལ་མང་གྱུར་པ། །
\q1 ཅི་ཕྱིར་ནན་གྱིས་སྐྱེད་ཅེ་ན། །
\q1 འགྲོ་བའི་སྡུག་བསྔལ་བསམ་བྱས་ན། །
\q1 ཇི་ལྟར་སྙིང་རྗེ་སྡུག་བསྔལ་མང་། །
\b
\q
\b
\v 549 གལ་ཏེ་སྡུག་བསྔལ་གཅིག་གིས་ནི། །
\q1 སྡུག་བསྔལ་མང་པོ་ མེད་འགྱུར་ན། །
\q1 བརྩེ་དང་ལྡན་པས་སྡུག་བསྔལ་དེ། །
\q1 རང་དང་གཞན་ལ་བསྐྱེད་བྱ་ཉིད། །
\b
\q
\b
\v 550 དེས་ན་མེ་ཏོག་ཟླ་མཛེས་ཀྱིས། །
\q1 རྒྱལ་པོའི་གནོད་པ་ཤེས་ཀྱང་ནི། །
\q1 བདག་གི་སྡུག་བསྔལ་མ་བསལ་ཏེ། །
\q1 མང་པོའི་སྡུག་བསྔལ་ཟད་འགྱུར་ཕྱིར། །
\b
\q
\b
\v 551 དེ་ལྟར་རྒྱུད་ནི་གོམས་གྱུར་པ། །
\q1 གཞན་གྱི་སྡུག་བསྔལ་ཞི་དགའ་བས། །
\q1 པདྨའི་མཚོ་རུ་ངང་པ་ལྟར། །
\q1 མནར་མེད་པ་ཡང་འཇུག་པར་འགྱུར། །
\b
\q
\b
\v 552 སེམས་ཅན་རྣམ་པར་གྲོལ་བ་ན། །
\q1 དགའ་བའི་རྒྱ་མཚོ་གང་ཡིན་པ། །
\q1 དེ་ཉིད་ཀྱིས་ནི་ཆོག་མིན་ནམ། །
\q1 ཐར་པ་འདོད་པས་ཅི་ཞིག་བྱ། །
\b
\q
\b
\v 553 དེ་ལྟས་གཞན་གྱི་དོན་བྱས་ཀྱང་། །
\q1 རློམ་སེམས་དང་ནི་ངོ་མཚར་མེད། །
\q1 གཅིག་ཏུ་གཞན་དོན་ལ་དགའ་བས། །
\q1 རྣམ་སྨིན་འབྲས་བུའི་རེ་བ་མེད། །
\b
\q
\b
\v 554 དེ་བས་ཇི་ལྟར་ཆུང་ངུ་ན། །
\q1 མི་སྙན་ལས་ཀྱང་བདག་བསྲུང་བ། །
\q1 དེ་བཞིན་གཞན་ལ་བསྲུང་སེམས་དང་། །
\q1 སྙིང་རྗེའི་སེམས་ནི་དེ་ལྟར་བྱ། །
\b
\q
\b
\v 555 གོམས་པ་ཡིས་ནི་གཞན་དག་གི། །
\q1 ཁུ་བ་ཁྲག་གི་ཐིགས་པ་ལ། །
\q1 དངོས་པོ་མེད་པར་གྱུར་ཀྱང་ནི། །
\q1 བདག་གོ་ཞེས་ནི་ཤེས་པ་ལྟར། །
\q1 དེ་བཞིན་གཞན་གྱི་ལུས་ལ་ཡང་། །
\q1 བདག་ཅེས་ཅི་ཡི་ཕྱིར་མི་གཟུང་། །
\q1 བདག་གི་ལུས་ནི་གཞན་དག་ཏུའང་། །
\q1 བཞག་པ་དེ་ལྟར་དཀའ་བ་མེད། །
\b
\q
\b
\v 556 བདག་ཉིད་སྐྱོན་བཅས་གཞན་ལ་ཡང་། །
\q1 ཡོན་ཏན་རྒྱ་མཚོར་ཤེས་བྱས་ནས། །
\q1 བདག་འཛིན་ཡོངས་སུ་དོར་བ་དང་། །
\q1 གཞན་བླང་བ་ནི་བསྒོམ་པར་བྱ། །
\b
\q
\b
\v 557 ཇི་ལྟར་ལག་པ་ལ་སོགས་པ། །
\q1 ལུས་ཀྱི་ཡན་ལག་ཡིན་འདོད་ལྟར། །
\q1 དེ་བཞིན་འགྲོ་བའི་ཡན་ལག་ཏུ། །
\q1 ཅི་ཕྱིར་ལུས་ཅན་རྣམས་མི་འདོད།
\b
\q
\b
\v 558 །ཇི་ལྟར་བདག་མེད་ལུས་འདི་ལ། །
\q1 གོམས་པས་བདག་གི་བློ་བྱུང་བ། །
\q1 དེ་བཞིན་སེམས་ཅན་གཞན་ལ་ཡང་། །
\q1 གོམས་པས་བདག་བློ་ཅིས་མི་སྐྱེ། །
\b
\q
\b
\v 559 དེ་ལྟ་ན་ནི་གཞན་གྱི་དོན། །
\q1 བྱས་ཀྱང་ངོ་མཚར་རློམ་མི་འབྱུང་། །
\q1 བདག་ཉིད་ཀྱིས་ནི་ཟས་ཟོས་ནས། །
\q1 ལན་ལ་རེ་བ་མི་འབྱུང་བཞིན། །
\b
\q
\b
\v 560 དེ་བས་ཇི་ལྟར་ཆུང་ངུ་ན། །
\q1 མི་སྙན་ལས་ཀྱང་བདག་བསྲུང་བ། །
\q1 དེ་བཞིན་འགྲེ་ལ་བསྲུང་སེམས་དང་། །
\q1 སྙིང་རྗེའི་སེམས་ནི་གོམས་པར་བྱ། །
\b
\q
\b
\v 561 དེ་བས་མགོན་པོ་སྤྱན་རས་གཟིགས། །
\q1 ཐུགས་རྗེ་ཆེན་པོས་འགྲོ་བ་ཡི། །
\q1 འཁོར་གྱི་འཇིགས་པ་བསལ་བའི་ཕྱིར། །
\q1 རང་གི་མཚན་ཡང་བྱིན་གྱིས་བརླབས། །
\b
\q
\b
\v 562 དཀའ་ལས་ཕྱིར་ལྡོག་མི་བྱ་སྟེ། །
\q1 འདི་ལྟར་གོམས་པའི་མཐུ་ཡིས་ནི། །
\q1 གང་གི་མིང་ཐོས་འཇིགས་པ་ཡང་། །
\q1 དེ་ཉིད་མེད་ན་མི་དགར་འགྱུར། །
\b
\q
\b
\v 563 གང་ཞིག་བདག་དང་གཞན་རྣམས་ནི། །
\q1 མྱུར་དུ་བསྐྱབ་པར་འདོད་པ་དེས། །
\q1 བདག་དང་གཞན་དུ་བརྗེ་བྱ་བ། །
\q1 གསང་བའི་དམ་པ་སྤྱད་པར་བྱ། །
\b
\q
\b
\v 564 བདག་ལུས་གང་ལ་ཆགས་པ་ཡིས། །
\q1 འཇིགས་གནས་ཆུང་ལ་འཇིགས་སྐྱེ་བ། །
\q1 འཇིགས་པ་སྐྱེ་བའི་ལུས་དེ་ལ། །
\q1 སུ་ཞིག་དགྲ་བཞིན་སྡང་མི་བྱེད། །
\b
\q
\b
\v 565 ལུས་གང་བཀྲེས་དང་སྐོམ་སོགས་ནད། །
\q1 གསོ་བའི་ཆོ་ག་བྱེད་འདོད་པས། །
\q1 བྱ་དང་ཉ་དང་རི་དགས་དག །
\q1 གསོད་པར་བྱེད་ཅིང་ལམ་སྒུགས་བྱེད། །
\b
\q
\b
\v 566 གང་ཞིག་ཁེ་དང་རིམ་གྲོའི་ཕྱིར། །
\q1 ཕ་དང་མ་ཡང་གསོད་བྱེད་ཅིང་། །
\q1 དཀོན་མཆོག་གསུམ་གྱི་དཀོར་བརྐུས་ནས། །
\q1 དེས་ནི་མནར་མེད་བསྲེག་འགྱུར་ན། །
\q1 མཁས་པ་སུ་ཞིག་ལུས་དེ་ལ། །
\q1 འདོད་ཅིང་བསྲུང་དང་མཆོད་བྱེད་ཀྱི། །
\q1 འདི་ལ་སུ་ཞིག་དགྲ་བཞིན་དུ། །
\q1 བལྟ་བར་མི་བྱེད་བརྙས་མི་བྱེད། །
\b
\q
\b
\v 567 གལ་ཏེ་བྱིན་ན་ཅི་སྤྱད་ཅེས། །
\q1 བདག་དོན་སེམས་པ་འདྲེ་ཡི་ཚུལ། །
\q1 གལ་ཏེ་སྤྱད་ན་ཅི་སྦྱིན་ཅེས། །
\q1 གཞན་དོན་སེམས་པ་ལྷ་ཡི་ཆོས། །
\b
\q
\b
\v 568 བདག་ཕྱིར་གཞན་ལ་གནོད་བྱས་ན། །
\q1 དམྱལ་ལ་སོགས་པར་གདུངས་པར་འགྱུར། །
\q1 གཞན་ཕྱིར་བདག་ལ་གནོད་བྱས་ན། །
\q1 ཕུན་སུམ་ཚོགས་པ་ཐམས་ཅད་འཐོབ། །
\b
\q
\b
\v 569 བདག་ཉིད་མཐོ་བར་འདོད་པ་དེས། །
\q1 ངན་འགྲོ་ངན་དང་གླེན་པར་འགྱུར། །
\q1 དེ་ཉིད་གཞན་ལ་སྤོ་བྱས་ན། །
\q1 བདེ་འགྲོ་རིམ་གྲོ་འཐོབ་པར་འགྱུར། །
\b
\q
\b
\v 570 བདག་གི་དོན་དུ་གཞན་བཀོལ་ན། །
\q1 བྲན་ལ་སོགས་པ་མྱོང་བར་འགྱུར། །
\q1 གཞན་གྱི་དོན་དུ་བདག་སྤྱད་ན། །
\q1 རྗེ་དཔོན་ཉིད་སོགས་མྱོང་བར་འགྱུར། །
\b
\q
\b
\v 571 འཇིག་རྟེན་བདེ་བ་ཇི་སྙེད་པ། །
\q1 དེ་ཀུན་གཞན་བདེ་འདོད་ལས་བྱུང་། །
\q1 འཇིག་རྟེན་སྡུག་བསྔལ་ཇི་སྙེད་པ། །
\q1 དེ་ཀུན་རང་བདེ་འདོད་ལས་བྱུང་། །
\b
\q
\b
\v 572 མང་དུ་བཤད་ལྟ་ཅི་ཞིག་དགོས། །
\q1 བྱིས་པ་རང་གི་དོན་བྱེད་དང་། །
\q1 ཐུབ་པ་གཞན་གྱི་དོན་མཛད་པ། །
\q1 འདི་གཉིས་ཀྱི་ནི་ཁྱད་པར་ལྟོས། །
\b
\q
\b
\v 573 བདག་བདེ་གཞན་གྱི་སྡུག་བསྔལ་དག །
\q1 ཡང་དག་བརྗེ་བ་མ་བྱས་ན། །
\q1 སངས་རྒྱས་ཉིད་དུ་མི་འགྲུབ་ཅིང་། །
\q1 འཁོར་བ་ན་ཡང་བདེ་བ་མེད། །
\b
\q
\b
\v 574 འཇིག་རྟེན་ཕ་རོལ་ཕར་ཞོག་གི །བྲན་གཡོག་ལས་མི་བྱེད་པ་དང་། །
\q1 རྗེ་དཔོན་རྔན་པ་མི་སྟེར་བའི། །
\q1 ཚེ་འདིའི་དོན་ཡང་འགྲུབ་མི་འགྱུར། །
\b
\q
\b
\v 575 མཐོང་དང་མ་མཐོང་བདེ་འགྲུབ་པའི། །
\q1 ཕུན་སུམ་བདེ་སྐྱིད་ཡོངས་བོར་ཞིང་། །
\q1 གཞན་ལ་སྡུག་བསྔལ་བྱས་པའི་རྒྱུས། །
\q1 རྨོངས་པས་སྡུག་བསྔལ་མི་བཟད་ལེན། །
\b
\q
\b
\v 576 འཇིག་རྟེན་དག་ན་འཚེ་བ་གང་ཡོད་དང་། །
\q1 འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །
\q1 དེ་ཀུན་བདག་ཏུ་འཛིན་པ་ལས་བྱུང་ན། །
\q1 འདྲེ་ཆེན་དེས་ཀོ་བདག་ལ་ཅི་ཞིག་བྱ། །
\b
\q
\b
\v 577 བདག་ཉིད་ཡོངས་སུ་མ་བཏང་ན། །
\q1 སྡུག་བསྔལ་སྤང་བར་མི་ནུས་ཏེ། །
\q1 ཇི་ལྟར་མེ་ནི་མ་བཏང་ན། །
\q1 སྲེག་པ་སྤོང་བར་མི་ནུས་བཞིན། །
\b
\q
\b
\v 578 དེ་ལྟར་བདག་གནོད་ཞི་བ་དང་། །
\q1 གཞན་གྱི་སྡུག་བསྔལ་ཞི་བྱའི་ཕྱིར། །
\q1 བདག་ཉིད་གཞན་ལ་གཏང་བྱ་དང་། །
\q1 གཞན་རྣམས་བདག་བཞིན་གཟུང་བར་བྱ། །
\b
\q
\b
\v 579 བདག་ནི་གཞན་གྱི་དབང་གྱུར་ཅེས། །
\q1 ཡིད་ཁྱོད་ངེས་པར་ཤེས་གྱིས་ལ། །
\q1 སེམས་ཅན་ཀུན་དོན་མ་གཏོགས་པར། །
\q1 ད་ནི་ཁྱོད་ཀྱིས་གཞན་མི་བསམ། །
\b
\q
\b
\v 580 གཞན་དབང་མིག་ལ་སོགས་པ་ཡིས། །
\q1 རང་དོན་སྒྲུབ་པར་རིགས་མ་ཡིན། །
\q1 དེ་དོན་མིག་ལ་སོགས་པ་ཡིས། །
\q1 དེ་ལ་ལོག་པར་བྱ་མི་རིགས། །
\b
\q
\b
\v 581 དེས་ན་སེམས་ཅན་གཙོར་བྱ་སྟེ། །
\q1 བདག་གི་ལུས་ལ་ཅི་མཐོང་བ། །
\q1 དེ་དང་དེ་ནི་ཕྲོགས་ནས་ཀྱང་། །
\q1 གཞན་དག་ལ་ནི་ཕན་པར་སྤྱོད།
\b
\q
\b
\v 582 །དམན་སོགས་བདག་ཏུ་བྱས་པ་དང་། །
\q1 གཞན་ཉིད་དུ་ནི་བདག་བྱས་ནས། །
\q1 རྣམ་རྟོག་མེད་པའི་སེམས་ཀྱིས་སུ། །
\q1 ཕྲག་དོག་འགྲན་དང་ང་རྒྱལ་བསྒོམ། །
\b
\q
\b
\v 583 འདི་ནི་བཀུར་བྱས་བདག་ནི་མིན། །
\q1 འདི་བཞིན་བདག་གིས་མ་རྙེད་ཅིང་། །
\q1 འདི་ནི་བསྟོད་བྱས་བདག་ལ་སྨོད། །
\q1 འདི་བདེ་བདག་ནི་སྡུག་བསྔལ་ལ། །
\b
\q
\b
\v 584 བདག་ནི་ལས་རྣམས་བྱེད་པ་དང་། །
\q1 འདི་ནི་བདེ་བ་ཉིད་དུ་གནས། །
\q1 འདི་ནི་འཇིག་རྟེན་ལ་ཆེ་དང་། །
\q1 བདག་དམན་ཡོན་ཏན་མེད་པར་གྲག །
\b
\q
\b
\v 585 ཡོན་ཏན་མེད་པས་ཅི་ཞིག་བྱ། །
\q1 བདག་ཀུན་ཡོན་ཏན་ལྡན་པ་ཉིད། །
\q1 གང་བས་འདི་དམན་དེ་ཡོད་ཅིང་། །
\q1 གང་བས་བདག་མཆོག་དེ་ཡང་ཡོད། །
\b
\q
\b
\v 586 ཚུལ་ཁྲིམས་ལྟ་བ་གུད་སོགས་ནི། །
\q1 ཉོན་མོངས་སྟོབས་ཀྱིས་བདག་དབང་མིན། །
\q1 ཅི་ནུས་བདག་ནི་གསོ་དགོས་ཏེ། །
\q1 གནོད་པའང་བདག་གིས་དང་དུ་བླང་། །
\q1 འོན་ཏེ་བདག་འདིའི་གསོ་བྱ་མིན། །
\q1 ཅི་ཕྱིར་བདག་ལ་བརྙས་པ་བྱེད། །
\q1 བདག་ལ་དེ་ཡི་ཡོན་ཏན་གྱིས། །
\q1 ཅི་བྱ་འདི་བདག་ཡོན་ཏན་ཅན། །
\b
\q
\b
\v 587 ངན་འགྲོ་གདུག་པའི་ཁར་གནས་པ། །
\q1 འགྲོ་ལ་སྙིང་རྗེ་མེད་པར་འདི། །
\q1 ཕྱིར་ལ་ཡོན་ཏན་རློམ་པ་ཡིས། །
\q1 མཁས་པ་དག་ལ་བདོ་བར་འདོད། །
\b
\q
\b
\v 588 བདག་དང་མཉམ་ལ་བལྟས་ནས་ནི། །
\q1 གང་གིས་རང་ཉིད་ལྷག་བྱའི་ཕྱིར། །
\q1 བདག་གི་རྙེད་དང་བཀུར་སྟི་ནི། །
\q1 རྩོད་པ་ཡིས་ཀྱང་ངེས་པར་བསྒྲུབ། །
\b
\q
\b
\v 589 ཅི་ནས་བདག་གི་ཡོན་ཏན་ནི། །
\q1 འཇིག་རྟེན་ཀུན་ལ་བསལ་བ་དང་། །
\q1 གཞན་ཡང་འདི་ཡི་ཡོན་ཏན་གང་། །
\q1 སུས་ཀྱང་ཐོས་པར་མི་འགྱུར་བྱ། །
\b
\q
\b
\v 590 བདག་གི་སྐྱོན་ཡང་སྦ་བྱ་ཞིང་། །
\q1 བདག་ནི་མཆོད་འགྱུར་འདི་ལ་མིན། །
\q1 བདག་དེང་རྙེད་པ་ལེགས་རྙེད་ཅིང་། །
\q1 བདག་ནི་བཀུར་འགྱུར་འདི་ལ་མིན། །
\b
\q
\b
\v 591 འདི་ནི་མ་རུངས་བྱས་པ་ལ། །
\q1 ཡུན་རིང་བདག་ནི་དགའ་བས་ལྟ། །
\q1 འགྲོ་བ་ཀུན་གྱི་བཞད་གད་དང་། །
\q1 ཕན་ཚུན་སྨོད་པ་དག་ཏུ་བྱ། །
\b
\q
\b
\v 592 ཉོན་མོངས་འདི་ཡང་བདག་དང་ནི། །
\q1 ལྷན་ཅིག་ཏུ་ནི་འགྲན་ཅེས་གྲག །
\q1 འདི་དག་ཐོས་དང་ཤེས་རབ་བམ། །
\q1 གཟུགས་རིགས་ནོར་གྱིས་མཉམ་མམ་ཅི། །
\b
\q
\b
\v 593 དེ་ལྟར་ཀུན་ལ་བསྒྲགས་པ་ཡི། །
\q1 བདག་གི་ཡོན་ཏན་ཐོས་ནས་ནི། །
\q1 སྤུ་ལྡང་དགའ་བ་སྐྱེ་གྱུར་པའི། །
\q1 བདེ་སྐྱིད་ལ་ནི་ཡོངས་སུ་སྤྱོད། །
\b
\q
\b
\v 594 ཅི་སྟེ་འདི་ལ་རྙེད་ཡོད་ཀྱང་། །
\q1 གལ་ཏེ་ང་ཡི་ལས་བྱེད་ན། །
\q1 འདི་ལ་འཚོ་བ་ཙམ་བྱིན་ནས། །
\q1 བདག་གི་སྟོབས་ཀྱིས་དེ་བླང་བྱ། །
\b
\q
\b
\v 595 འདི་ནི་བདེ་ལས་ཉམས་བྱ་ཞིང་། །
\q1 བདག་གི་གནོད་དང་རྟག་སྦྱར་བྱ། །
\q1 འདི་ཡིས་བརྒྱ་ཕྲག་ཐམས་ཅད་དུ། །
\q1 འཁོར་བར་བདག་ལ་གནོད་པ་བྱས། །
\b
\q
\b
\v 596 ཡིད་ཁྱོད་རང་དོན་བྱེད་འདོད་པས། །
\q1 བསྐལ་པ་གྲངས་མེད་འདས་གྱུར་ཀྱང་། །
\q1 ངལ་བ་ཆེན་པོ་དེ་ལྟ་བུར། །
\q1 ཁྱོད་ཀྱིས་སྡུག་བསྔལ་འབའ་ཞིག་བསྒྲུབས། །
\b
\q
\b
\v 597 དེ་ལྟར་ངེས་པར་གཞན་དག་གི །དོན་ལ་རབ་ཏུ་འཇུག་གྱིས་དང་། །
\q1 ཐུབ་པའི་བཀའ་ནི་མི་སླུ་བས། །
\q1 དེ་ཡི་ཡོན་ཏན་ཕྱིས་མཐོང་འགྱུར། །
\b
\q
\b
\v 598 གལ་ཏེ་ཁྱོད་ཀྱིས་སྔ་དུས་སུ། །
\q1 ལས་འདི་བྱས་པར་གྱུར་ན་ནི། །
\q1 སངས་རྒྱས་ཕུན་སུམ་བདེ་མིན་པ། །
\q1 གནས་སྐབས་འདི་འདྲར་འགྱུར་མི་སྲིད། །
\b
\q
\b
\v 599 དེ་བས་འདི་ལྟར་གཞན་དག་གི །ཁུ་བ་ཁྲག་གི་ཐིགས་པ་ལ། །
\q1 ཁྱོད་ཀྱིས་ངར་འཛིན་བྱས་པ་ལྟར། །
\q1 དེ་བཞིན་གཞན་ལའང་གོམས་པར་གྱིས། །
\b
\q
\b
\v 600 གཞན་གྱི་རྟོག་ཆེན་བྱས་ནས་ནི། །
\q1 བདག་གི་ལུས་ལ་ཅི་སྣང་བ། །
\q1 དེ་དང་དེ་ཉིད་ཕྲོགས་བྱས་ནས། །
\q1 ཁྱོད་ཀྱིས་གཞན་ལ་ཕན་པ་སྤྱོད། །
\b
\q
\b
\v 601 བདག་སྐྱིད་གཞན་ནི་མི་སྐྱིད་ལ། །
\q1 བདག་མཐོ་གཞན་ནི་དམའ་བ་དང་། །
\q1 བདག་ནི་ཕན་བྱེད་གཞན་མིན་ཞེས། །
\q1 བདག་ལ་ཕྲག་དོག་ཅིས་མི་བྱེད། །
\b
\q
\b
\v 602 བདག་ནི་བདེ་དང་བྲལ་གྱིས་ཏེ། །
\q1 གཞན་གྱི་སྡུག་བསྔལ་བདག་ལ་སྦྱོར། །
\q1 གང་ཚེ་འདི་ནི་ཅི་བྱེད་ཅེས། །
\q1 བདག་གི་སྐྱོན་ལ་བརྟག་པར་གྱིས། །
\b
\q
\b
\v 603 གཞན་གྱིས་ཉེས་པ་བྱས་པ་ཡང་། །
\q1 རང་གི་སྐྱོན་དུ་བསྒྱུར་བྱོས་ལ། །
\q1 བདག་གི་ཉེས་པ་ཆུང་བྱས་ཀྱང་། །
\q1 སྐྱེ་བོ་མང་ལ་རབ་ཏུ་ཤོགས། །
\b
\q
\b
\v 604 གཞན་གྱི་གྲགས་པ་ལྷག་བརྗོད་པས། །
\q1 རང་གི་གྲགས་པ་ཟིལ་གྱིས་ནོན། །
\q1 བདག་ནི་བྲན་གྱི་ཐ་མ་ལྟར། །
\q1 དོན་རྣམས་ཀུན་ལ་བཀོལ་བར་གྱིས། །
\b
\q
\b
\v 605 འདི་ནི་སྐྱོན་ཅན་རང་བཞིན་ཏེ། །
\q1 གློ་བུར་ཡོན་ཏན་ཆས་མི་བསྟོད། །
\q1 འདི་ཡི་ཡོན་ཏན་ཅི་ནས་ཀྱང་། །
\q1 འགས་ཀྱང་མི་ཤེས་དེ་ལྟར་གྱིས། །
\b
\q
\b
\v 606 མདོར་ན་བདག་གི་དོན་གྱི་ཕྱིར། །
\q1 ཁྱོད་ཀྱིས་གཞན་ལ་གནོད་བྱས་གང་། །
\q1 གནོད་དེ་སེམས་ཅན་དོན་གྱི་ཕྱིར། །
\q1 བདག་ཉིད་ལ་ནི་འབབ་པར་གྱིས། །
\b
\q
\b
\v 607 འདི་ནི་གཉའ་དྲག་འགྱུར་ཚུལ་དུ། །
\q1 ཤེད་བསྐྱེད་པར་ནི་མི་བྱ་སྟེ། །
\q1 བག་མ་གསར་པའི་ཚུལ་བཞིན་དུ། །
\q1 ངོ་ཚ་འཇིགས་དང་བསྡམས་ཏེ་བཞག །
\b
\q
\b
\v 608 དེ་བྱ་དེ་ལྟར་གནས་བྱ་ཞིང་། །
\q1 དེ་ལྟར་ཁྱོད་ཀྱིས་མི་བྱ་བ། །
\q1 དེ་ལྟར་འདི་ནི་དབང་བྱ་སྟེ། །
\q1 དེ་ལས་འདས་ན་ཚར་གཅད་བྱ། །
\b
\q
\b
\v 609 འོན་ཏེ་དེ་ལྟར་གདམས་ཀྱང་ནི། །
\q1 སེམས་ཁྱོད་དེ་ལྟར་མི་བྱེད་ན། །
\q1 ཁྱོད་ལ་ཉེས་པ་ཀུན་བསྟེན་པས། །
\q1 ཁྱོད་ཉིད་ཚར་གཅད་བྱ་བར་ཟད། །
\b
\q
\b
\v 610 ཁྱོད་ཀྱིས་ཁོ་བོ་གར་བརླག་པའི། །
\q1 སྔོན་གྱི་དུས་དེ་གཞན་ཡིན་ཏེ། །
\q1 ངས་མཐོང་ང་ཁྱོད་གང་དུ་འགྲོ། །
\q1 ཁྱོད་ཀྱི་དྲེགས་པ་ཀུན་གཞོམ་བྱ། །
\b
\q
\b
\v 611 ད་དུང་བདག་ལ་རང་གི་དོན། །
\q1 ཡོད་སྙམ་སེམས་པ་དེ་དོར་ཅིག །
\q1 བདག་གིས་གཞན་ལ་ཁྱོད་བཙོང་གིས། །
\q1 སྐྱོ་བར་མ་སེམས་ཞོ་ཤ་ཕུལ། །
\b
\q
\b
\v 612 གལ་ཏེ་བག་མེད་གྱུར་ནས་ཁྱོད། །
\q1 སེམས་ཅན་རྣམས་ལ་མ་བྱིན་ན། །
\q1 ཁྱོད་ཀྱིས་ཁོ་བོ་དམྱལ་བ་ཡི། །
\q1 སྲུང་མ་རྣམས་ལ་བྱིན་དུ་ངེས། །
\b
\q
\b
\v 613 དེ་ལྟར་ཁྱོད་ཀྱིས་རེ་ལྟ་ཞིག །
\q1 ཁོ་བོ་བྱིན་པས་ཡུན་རིངས་སྡུག །
\q1 ང་ནི་ཁོན་རྣམས་དྲན་བྱས་ཏེ། །
\q1 ཁྱོད་ཀྱིས་རང་དོན་སེམས་པ་གཞོམ། །
\b
\q
\b
\v 614 དེ་སྟེ་བདག་ནི་དགའ་འདོད་ན། །
\q1 རང་ལ་བདག་གིས་དགར་མི་བྱ། །
\q1 དེ་སྟེ་བདག་ནི་བསྲུང་འདོད་ན། །
\q1 གཞན་དག་རྟག་ཏུ་བསྲུང་བར་བྱ། །
\b
\q
\b
\v 615 ཇི་ལྟ་ཇི་ལྟར་ལུས་འདི་ནི། །
\q1 ཡོངས་སུ་སྐྱོང་བར་བྱེད་གྱུར་པ། །
\q1 དེ་ལྟ་དེ་ལྟར་ཤིན་ཏུ་ནི། །
\q1 བཟེ་རེ་ཅན་གྱུར་ཉིད་དུ་ལྟུང་། །
\b
\q
\b
\v 616 དེ་ལྟར་ལྷུང་བ་དེ་ཡི་ཡང་། །
\q1 འདོད་པ་ས་འདི་ཐམས་ཅད་ཀྱིས། །
\q1 རྫོགས་པར་ནུས་པ་ཡོད་མིན་ན། །
\q1 དེ་ཡི་འདོད་པ་སུས་བྱེད་ནུས། །
\b
\q
\b
\v 617 ནུས་མེད་འདོད་པ་ཉོན་མོངས་དང་། །
\q1 བསམ་པ་ཉམས་པའང་སྐྱེ་བར་འགྱུར། །
\q1 གང་ཞིག་ཀུན་ལ་ལྟོས་མེད་པ། །
\q1 དེ་ཡི་ཕུན་ཚོགས་ཟད་མི་ཤེས། །
\b
\q
\b
\v 618 དེ་བས་ལུས་ཀྱི་འདོད་པ་ནི། །
\q1 འཕེལ་ཕྱིར་སྐབས་དབྱེ་མི་བྱ་སྟེ། །
\q1 གང་ཞིག་ཡིད་འོང་མི་འཛིན་པ། །
\q1 དེ་ནི་དངོས་པོ་བཟང་པོ་ཡིན། །
\b
\q
\b
\v 619 ཐ་མར་ཐལ་བའི་མཐར་གཏུགས་ཤིང་། །
\q1 མི་གཡོ་གཞན་གྱིས་བསྐྱོད་བྱ་བ། །
\q1 མི་གཙང་གཟུགས་ནི་མི་བཟད་པ། །
\q1 འདི་ལ་ཅི་ཕྱིར་བདག་ཏུ་འཛིན། །
\b
\q
\b
\v 620 གསོན་ནམ་ཡང་ན་ཤི་ཡང་བླའི། །
\q1 བདག་ལ་འཁྲུལ་འཁོར་འདིས་ཅི་བྱ། །
\q1 བོང་སོགས་འདི་ཁྱད་ཅི་ཡོད་ན། །
\q1 ཀྱི་ཧུད་ང་རྒྱལ་སེལ་མི་བྱེད། །
\b
\q
\b
\v 621 ལུས་ཀྱི་ཁ་ཏ་བྱས་པ་ཡིས། །
\q1 དོན་མེད་སྡུག་བསྔལ་ཉེར་བསགས་ནས། །
\q1 རྗེས་སུ་ཆགས་དང་ཁོང་ཁྲོ་བ། །
\q1 ཤིང་མཚུངས་འདི་ལ་ཅི་ཞིག་བྱ། །
\b
\q
\b
\v 622 བདག་གིས་འདི་ལྟར་བསྐྱངས་པའམ། །
\q1 བྱ་རྒོད་སོགས་ཀྱིས་ཟོས་ཀྱང་རུང་། །
\q1 ཆགས་མེད་ཞེ་སྡང་ཡོད་མིན་ན། །
\q1 ཅི་སྟེ་དེ་ལ་ཆགས་པར་བྱེད། །
\b
\q
\b
\v 623 གང་ཞིག་སྨོད་པས་ཁྲོ་བ་དང་། །
\q1 གང་ཞིག་བསྟོད་པས་མགུ་འགྱུར་བ། །
\q1 གལ་ཏེ་དེ་ཉིད་ཤེས་མེད་ན། །
\q1 བདག་གིས་གང་གི་ངལ་བ་བྱས། །
\b
\q
\b
\v 624 གང་ཞིག་ལུས་འདི་འདོད་འགྱུར་བ། །
\q1 དེ་དང་བདག་བཤེས་ཡིན་ཞེ་ན། །
\q1 ཐམས་ཅད་རང་གི་ལུས་འདོད་པས། །
\q1 དེ་ལ་བདག་གོ་ཅིས་མི་དགའ། །
\b
\q
\b
\v 625 དེ་བས་བདག་གིས་ཆགས་མེད་པར། །
\q1 འགྲོ་ལ་ཕན་ཕྱིར་ལུས་གཏང་བྱ། །
\q1 དེས་ན་འདི་ལ་ཉེས་མང་ཡང་། །
\q1 ལས་ཀྱི་སྤྱད་བཞིན་གཟུང་བར་བྱ། །
\b
\q
\b
\v 626 དེ་བས་བྱིས་པའི་སྤྱོད་པས་ཆོག །
\q1 བདག་གིས་མཁས་པའི་རྗེས་བསྙགས་ཏེ། །
\q1 བག་ཡོད་གཏམ་ནི་དྲན་བྱས་ནས། །
\q1 གཉིད་དང་རྨུགས་པ་བཟློག་པར་བྱ། །
\b
\q
\b
\v 627 རྒྱལ་སྲས་ཐུགས་རྗེ་ཆེ་རྣམས་ལྟར། །
\q1 རིགས་པའི་སྲན་ནི་གཟུགས་བྱ་སྟེ། །
\q1 ཉིན་མཚན་ཕྱད་པར་མ་འབད་ན། །
\q1 བདག་གི་སྡུག་བསྔལ་ནམ་མཐར་ཕྱིན། །
\b
\q
\b
\v 628 དེ་བས་སྒྲིབ་པ་བསལ་བའི་ཕྱིར། །
\q1 ལོག་པའི་ལམ་ལས་སེམས་བླན་ཏེ། །
\q1 ཡང་དག་དམིགས་ལ་རྟག་པར་ཡང་། །
\q1 བདག་གིས་མཉམ་པར་གཞག་པར་བྱ། །
\b
\q
\b
\v 629 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། །
\q1 བསམ་གཏན་བསྟན་པ་ཞེས་བྱ་བ་སྟེ་ལེའུ་བརྒྱད་པའོ།། །
\q1 །
\b
\q
\b
\v 630 ཡན་ལག་འདི་དག་ཐམས་ཅད་ནི། །
\q1 ཐུབ་པས་ཤེས་རབ་དོན་དུ་གསུངས། དེ་ཡི་ཕྱིར་ན་སྡུག་བསྔལ་དག །
\q1 ཞི་བར་འདོད་པས་ཤེས་རབ་བསྐྱེད། །
\b
\q
\b
\v 631 ཀུན་རྫོབ་དང་ནི་དོན་དམ་སྟེ། །
\q1 འདི་ནི་བདེན་པ་གཉིས་སུ་འདོད། །
\q1 དོན་དམ་བློ་ཡི་སྤྱོད་ཡུལ་མིན། །
\q1 བློ་ནི་ཀུན་རྫོབ་ཡིན་པར་བརྗོད། །
\b
\q
\b
\v 632 དེ་ལ་འཇིག་རྟེན་རྣམ་གཉིས་མཐོང་། །
\q1 རྣལ་འབྱོར་པ་དང་ཕལ་པའོ། །
\q1 དེ་ལ་འཇིག་རྟེན་ཕལ་པ་ནི། །
\q1 རྣལ་འབྱོར་འཇིག་རྟེན་གྱིས་གནོད་ཅིང་། །
\b
\q
\b
\v 633 རྣལ་འབྱོར་པ་ཡང་བློ་ཁྱད་ཀྱིས། །
\q1 གོང་མ་གོང་མ་རྣམས་ཀྱིས་གནོད། །
\q1 གཉི་ག་ཡང་ནི་འདོད་པའི་དཔེས། །
\q1 འབྲས་བུའི་དོན་དུ་མ་དཔྱད་ཕྱིར།
\b
\q
\b
\v 634 འཇིག་རྟེན་པ་ཡིས་དངོས་མཐོང་ཞིང་། །
\q1 ཡང་དག་ཉིད་དུའང་རྟོག་བྱེད་ཀྱི། །
\q1 སྒྱུ་མ་ལྟ་བུར་མིན་པས་འདིར། །
\q1 རྣལ་འབྱོར་པ་དང་འཇིག་རྟེན་རྩོད། །
\b
\q
\b
\v 635 གཟུགས་སོགས་མངོན་སུམ་ཉིད་ཀྱང་ནི། །
\q1 གྲགས་པས་ཡིན་གྱི་ཚད་མས་མིན། །
\q1 དེ་ནི་མི་གཙང་ལ་སོགས་ལ། །
\q1 གཙང་སོགས་གྲགས་པ་བཞིན་དུ་བརྫུན། །
\b
\q
\b
\v 636 འཇིག་རྟེན་གཞུག་པའི་དོན་དུ་ནི། །
\q1 མགོན་པོས་དངོས་བསྟན་དེ་ཉིད་དུ། །
\q1 དེ་དག་སྐད་ཅིག་མ་ཉིད་མིན། །
\q1 ཀུན་རྫོབ་ཏུ་ཡང་འགལ་ཞེ་ན། །
\b
\q
\b
\v 637 རྣལ་འབྱོར་ཀུན་རྫོབ་ཉེས་མེད་དེ། །
\q1 འཇིག་རྟེན་ལ་ལྟོས་དེ་ཉིད་མཐོང་། །
\q1 གཞན་དུ་བུད་མེད་མི་གཙང་བར། །
\q1 ངེས་རྟོག་འཇིག་རྟེན་གྱིས་གནོད་འགྱུར། །
\b
\q
\b
\v 638 སྒྱུ་འདྲའི་རྒྱལ་ལས་བསོད་ནམས་ནི། །
\q1 ཇི་ལྟར་དངོས་ཡོད་ལ་ཇི་བཞིན། །
\q1 གལ་ཏེ་སེམས་ཅན་སྒྱུ་འདྲ་ན། །
\q1 ཤི་ནས་ཇི་ལྟར་སྐྱེ་ཞེ་ན། །
\b
\q
\b
\v 639 ཇི་སྲིད་རྐྱེན་རྣམས་འཚོགས་གྱུར་པ། །
\q1 དེ་སྲིད་སྒྱུ་མའང་འབྱུང་བར་འགྱུར། །
\q1 རྒྱུན་རིང་ཙམ་གྱིས་ཇི་ལྟར་ན། །
\q1 སེམས་ཅན་བདེན་པར་ཡོད་པ་ཡིན། །
\b
\q
\b
\v 640 སྒྱུ་མའི་སྐྱེས་བུ་བསད་སོགས་ལ། །
\q1 སེམས་མེད་ཕྱིར་ན་སྡིག་མེད་དེ། །
\q1 སྒྱུ་མའི་སེམས་དང་ལྡན་པ་ལ། །
\q1 བསོད་ནམས་དང་ནི་སྡིག་པ་འབྱུང་། །
\b
\q
\b
\v 641 སྔགས་སོགས་རྣམས་ལ་ནུས་མེད་ཕྱིར། །
\q1 སྒྱུ་མའི་སེམས་ནི་འབྱུང་བ་མེད། །
\q1 སྣ་ཚོགས་རྐྱེན་ལས་བྱུང་བ་ཡི། །
\q1 སྒྱུ་མ་དེ་ཡང་སྣ་ཚོགས་ཉིད། །
\b
\q
\b
\v 642 རྐྱེན་གཅིག་གིས་ནི་ཀུན་ནུས་པ། །
\q1 གང་ན་ཡང་ནི་ཡོད་མ་ཡིན། །
\q1 གལ་ཏེ་དོན་དམ་མྱ་ངན་འདས། །
\q1 འཁོར་བ་ཀུན་རྫོབ་དེ་ལྟ་ན། །
\b
\q
\b
\v 643 སངས་རྒྱས་ཀྱང་ནི་འཁོར་འགྱུར་བས། །
\q1 བྱང་ཆུབ་སྤྱོད་པས་ཅི་ཞིག་བྱ། །
\q1 རྐྱེན་རྣམས་རྒྱུན་ནི་མ་ཆད་ན། །
\q1 སྒྱུ་མའང་ལྡོག་པར་མི་འགྱུར་གྱི། །
\b
\q
\b
\v 644 རྐྱེན་རྣམས་རྒྱུན་ནི་ཆད་པས་ན། །
\q1 ཀུན་རྫོབ་ཏུ་ཡང་མི་འབྱུང་ངོ་། །
\q1 གང་ཚེ་འཁྲུལ་པའང་ཡོད་མིན་ན། །
\q1 སྒྱུ་མ་གང་གིས་དམིགས་པར་འགྱུར། །
\b
\q
\b
\v 645 གང་ཚེ་ཁྱོད་ལ་སྒྱུ་མ་ཉིད། །
\q1 མེད་ནའང་དེ་ཚེ་ཅི་ཞིག་དམིགས། །
\q1 གལ་ཏེ་དེ་ཉིད་དུ་གཞན་ཡོད། །
\q1 རྣམ་པ་དེ་ནི་སེམས་ཉིད་ཡིན། །
\b
\q
\b
\v 646 གང་ཚེ་སེམས་ཉིད་སྒྱུ་མ་ན། །
\q1 དེ་ཚེ་གང་ཞིག་གང་གིས་མཐོང་། །
\q1 འཇིག་རྟེན་གྱི་ནི་མགོན་པོས་ཀྱང་། །
\q1 སེམས་ཀྱིས་སེམས་མི་མཐོང་ཞེས་གསུངས། །
\b
\q
\b
\v 647 རལ་གྲི་སོ་ནི་རང་ལ་རང་། །
\q1 ཇི་ལྟར་མི་གཅོད་དེ་བཞིན་ཡིད། །
\q1 ཇི་ལྟར་མར་མེ་རང་གི་དངོས། །
\q1 ཡང་དག་གསལ་བར་བྱེད་བཞིན་ན། །
\b
\q
\b
\v 648 མར་མེ་གསལ་བར་བྱ་མིན་ཏེ། །
\q1 གང་ཕྱིར་མུན་གྱིས་བསྒྲིབས་པ་མེད། །
\q1 ཤེལ་བཞིན་སྔོན་པོ་སྔོ་ཉིད་ལ། །
\q1 གཞན་ལ་ལྟོས་པ་ཡོད་མ་ཡིན། །
\b
\q
\b
\v 649 དེ་བཞིན་འགའ་ཞིག་གཞན་ལ་ནི། །
\q1 ལྟོས་དང་ལྟོས་མེད་པ་ཡང་མཐོང་། །
\q1 སྔོ་ཉིད་མིན་ལ་སྔོན་པོར་དེ། །
\q1 བདག་གིས་བདག་ཉིད་བྱས་པ་མེད། །
\b
\q
\b
\v 650 མར་མེ་གསལ་བར་བྱེད་དོ་ཞེས། །
\q1 ཤེས་པས་ཤེས་ཏེ་རྗོད་བྱེད་ན། །
\q1 བློ་ནི་གསལ་བ་ཉིད་ཡིན་ཞེས། །
\q1 གང་གིས་ཤེས་ནས་དེ་སྐད་བརྗོད། །
\b
\q
\b
\v 651 གང་ཚེ་འགས་ཀྱང་མཐོང་མིན་ན། །
\q1 གསལ་བའམ་ནི་མི་གསལ་བ། །
\q1 མོ་གཤམ་བུ་མོའི་འགྱིང་བག་བཞིན། །
\q1 དེ་ན་བརྗོད་ཀྱང་དོན་མེད་དོ། །
\b
\q
\b
\v 652 གལ་ཏེ་རང་རིག་ཡོད་མིན་ན། །
\q1 རྣམ་ཤེས་དྲན་པར་ཇི་ལྟར་འགྱུར། །
\q1 གཞན་མྱོང་བ་ན་འབྲེལ་པ་ལས། །
\q1 དྲན་འགྱུར་བྱི་བའི་དུག་བཞིན་ནོ། །
\b
\q
\b
\v 653 རྐྱེན་གཞན་དག་དང་ལྡན་པ་ནི། །
\q1 མཐོང་ཕྱིར་རང་ཉིད་རབ་གསལ་ན། །
\q1 གྲུབ་པའི་མིག་སྨན་སྦྱོར་བ་ལས། །
\q1 བུམ་མཐོང་མིག་སྨན་ཉིད་འགྱུར་མིན། །
\b
\q
\b
\v 654 ཇི་ལྟར་མཐོང་ཐོས་ཤེས་པ་དག །
\q1 འདིར་ནི་དགག་པར་བྱ་མིན་ཏེ། །
\q1 འདིར་ནི་སྡུག་བསྔལ་རྒྱུར་གྱུར་པ། །
\q1 བདེན་པར་རྟོག་པ་བཟློག་བྱ་ཡིན། །
\b
\q
\b
\v 655 སེམས་ལས་སྒྱུ་མ་གཞན་མིན་ཞིང་། །
\q1 གཞན་མིན་པར་ཡང་མི་རྟག་ན། །
\q1 དངོས་ན་ཇི་ལྟར་དེ་གཞན་མིན། །
\q1 གཞན་མིན་ཞེ་ན་དངོས་པོར་མེད། །
\b
\q
\b
\v 656 ཇི་ལྟར་སྒྱུ་མ་བདེན་མིན་ཡང་། །
\q1 བལྟ་བྱ་དེ་བཞིན་ལྟ་བྱེད་ཡིད། །
\q1 གལ་ཏེ་འཁོར་བ་དངོས་རྟེན་ཅན། །
\q1 དེ་ནི་གཞན་དུ་མཁའ་འདྲར་འགྱུར། །
\b
\q
\b
\v 657 དངོས་མེད་དངོས་ལ་བརྟེན་པས་ན། །
\q1 བྱེད་དང་ལྡན་པར་ཇི་ལྟར་འགྱུར། །
\q1 ཁྱོད་ཀྱི་སེམས་ནི་གྲོགས་མེད་པ། །
\q1 གཅིག་པུ་ཉིད་དུ་འགྱུར་བ་ཡིན། །
\b
\q
\b
\v 658 གང་ཚེ་སེམས་ནི་གཟུང་བྲལ་བ། །
\q1 དེ་ཚེ་ཐམས་ཅད་དེ་བཞིན་གཤེགས། །
\q1 དེ་ལྟ་ན་ཡང་སེམས་ཙམ་དུ། །
\q1 བརྟགས་ལ་ཡོན་ཏན་ཅི་ཞིག་ཡོད། །
\b
\q
\b
\v 659 སྒྱུ་མ་ལྟ་བུར་ཤེས་ན་ཡང་། །
\q1 ཇི་ལྟར་ཉོན་མོངས་ལྡོག་འགྱུར་ཏེ། །
\q1 གང་ཚེ་སྒྱུ་མའི་བུད་མེད་ལ། །
\q1 དེ་བྱེད་ཉིད་ཀྱང་ཆགས་སྐྱེ་འགྱུར། །
\b
\q
\b
\v 660 དེ་བྱེད་པ་ནི་ཤེས་བྱ་ལ། །
\q1 ཉོན་མོངས་བག་ཆགས་མ་སྤངས་པ། །
\q1 དེས་ན་དེ་མཐོང་བ་ན་དེ། །
\q1 སྟོང་ཉིད་བག་ཆགས་ཉམ་ཆུང་ཉིད། །
\b
\q
\b
\v 661 སྟོང་ཉིད་བག་ཆགས་གོམས་པས་ནི། །
\q1 དངོས་པོའི་བག་ཆགས་སྤོང་འགྱུར་ཞིང་། །
\q1 ཅི་ཡང་མེད་ཅེས་གོམས་པས་ནི། །
\q1 དེ་ཡང་ཕྱི་ནས་སྤོང་བར་འགྱུར། །
\b
\q
\b
\v 662 གང་ཚེ་གང་ཞིག་མེད་དོ་ཞེས། །
\q1 བརྟག་བྱའི་དངོས་པོ་མི་དམིགས་པ། །
\q1 དེ་ཚེ་དངོས་མེད་རྟེན་བྲལ་བ། །
\q1 བློ་ཡི་མདུན་ན་ཇི་ལྟར་གནས། །
\b
\q
\b
\v 663 གང་ཚེ་དངོས་དང་དངོས་མེད་དག །
\q1 བློ་ཡི་མདུན་ན་མི་གནས་པ། །
\q1 དེ་ཚེ་རྣམ་པ་གཞན་མེད་པས། །
\q1 དམིགས་པ་མེད་པར་རབ་ཏུ་ཞི། །
\b
\q
\b
\v 664 ཡིད་བཞིན་ནོར་བུ་དཔག་བསམ་ཤིང་། །
\q1 ཇི་ལྟར་རེ་བ་ཡོངས་སྐོང་བ། །
\q1 དེ་བཞིན་གདུལ་བྱ་སྨོན་ལམ་གྱི། །
\q1 དབང་གིས་རྒྱལ་བའི་སྐུར་སྣང་ངོ་། །
\b
\q
\b
\v 665 དཔེར་ན་ནམ་མཁའ་ལྡིང་གི་ནི། །
\q1 མཆོད་སྡོང་བསྒྲུབས་ནས་འདས་གྱུར་པ། །
\q1 དེ་འདས་ཡུན་རིང་ལོན་ཡང་དེ། །
\q1 དུག་ལ་སོགས་པ་ཞི་བྱེད་བཞིན། །
\b
\q
\b
\v 666 བྱང་ཆུབ་སྤྱོད་པའི་རྗེས་མཐུན་པས། །
\q1 རྒྱལ་བའི་མཆོད་སྡོང་སྒྲུབ་པ་ཡང་། །
\q1 བྱང་ཆུབ་སེམས་དཔའ་མྱ་ངན་ལས། །
\q1 འདས་ཀྱང་དོན་རྣམས་ཐམས་ཅད་མཛད། །
\b
\q
\b
\v 667 སེམས་མེད་པ་ལ་མཆོད་བྱས་པས། །
\q1 ཇི་ལྟར་འབྲས་བུར་ལྡན་པར་འགྱུར། །
\q1 གང་ཕྱིར་བཞུགས་པའམ་མྱ་ངན་འདས། །
\q1 མཚུངས་པ་ཉིད་དུ་བཤད་ཕྱིར་རོ། །
\b
\q
\b
\v 668 ཀུན་རྫོབ་བམ་ནི་དེ་ཉིད་དུའང་། །
\q1 རུང་སྟེ་དེར་འབྲས་ལུང་ལས་ཡིན། །
\q1 དཔེར་ན་བདེན་པའི་སངས་རྒྱས་ལ། །
\q1 ཇི་ལྟར་འབྲས་བུར་བཅས་པ་བཞིན། །
\b
\q
\b
\v 669 བདེན་པ་མཐོང་བས་གྲོལ་འགྱུར་གྱི། །
\q1 སྟོང་ཉིད་མཐོང་བས་ཅི་ཞིག་བྱ། །
\q1 གང་ཕྱིར་ལུང་ལས་ལམ་འདི་ནི། །
\q1 མེད་པར་བྱང་ཆུབ་མེད་པར་གསུངས། །
\b
\q
\b
\v 670 གལ་ཏེ་ཐེག་ཆེན་མ་གྲུབ་ན། །
\q1 ཁྱོད་ཀྱི་ལུང་ནི་ཇི་ལྟར་གྲུབ། །
\q1 གང་ཕྱིར་གཉིས་ཀ་ལ་འདི་གྲུབ། །
\q1 དང་པོ་ཁྱོད་ལ་འདི་མ་གྲུབ། །
\b
\q
\b
\v 671 རྐྱེན་གང་གིས་ནི་དེར་ཡིད་ཆེས། །
\q1 དེ་ནི་ཐེག་ཆེན་ལ་ཡང་མཚུངས། །
\q1 གཞན་གཉིས་འདོད་པས་བདེན་ན་ནི། །
\q1 རིག་བྱེད་སོགས་ཀྱང་བདེན་པར་འགྱུར། །
\b
\q
\b
\v 672 ཐེག་ཆེན་རྩོད་བཅས་ཕྱིར་ཞེ་ན། །
\q1 ལུང་ལ་མུ་སྟེགས་པ་རྣམས་དང་། །
\q1 ལུང་གཞན་ལ་ཡང་རང་གཞན་དག །
\q1 རྩོད་བཅས་ཡིན་ཕྱིར་དོར་བྱར་འགྱུར། །
\b
\q
\b
\v 673 བསྟན་རྩ་དགེ་སློང་ཉིད་ཡིན་ན། །
\q1 དགེ་སློང་ཉིད་ཀྱང་དཀའ་བར་གནས། །
\q1 སེམས་ནི་དམིགས་དང་བཅས་རྣམས་ཀྱི། །
\q1 མྱ་ངན་འདས་པའང་དཀའ་བར་གནས། །
\b
\q
\b
\v 674 ཉོན་མོངས་སྤངས་པས་གྲོལ་ན་དེའི། །
\q1 དེ་མ་ཐག་ཏུ་དེར་འགྱུར་རོ། །
\q1 ཉོན་མོངས་མེད་ཀྱང་དེ་དག་ལ། །
\q1 ལས་ཀྱི་ནུས་པ་མཐོང་བ་ཡིན། །
\b
\q
\b
\v 675 རེ་ཞིག་ཉེར་ལེན་སྲེད་པ་ནི། །
\q1 མེད་ཅེས་ངེས་པ་ཉིད་ཅེ་ན། །
\q1 སྲེད་དེ་ཉོན་མོངས་ཅན་མིན་ཡང་། །
\q1 ཀུན་རྨོངས་བཞིན་དུ་ཅི་སྟེ་མེད། །
\b
\q
\b
\v 676 ཚོར་བའི་རྐྱེན་གྱིས་སྲེད་པ་ཡིན། །
\q1 ཚོར་བ་དེ་དག་ལ་ཡང་ཡོད། །
\q1 དམིགས་པ་དང་ནི་བཅས་པའི་སེམས། །
\q1 འགའ་ཞིག་ལ་ནི་གནས་པར་འགྱུར། །
\b
\q
\b
\v 677 སྟོང་ཉིད་དང་ནི་བྲལ་བའི་སེམས། །
\q1 འགགས་པ་སླར་ཡང་སྐྱེ་འགྱུར་ཏེ། །
\q1 འདུ་ཤེས་མེད་པའི་སྙོམས་འཇུག་བཞིན། །
\q1 དེས་ན་སྟོང་ཉིད་བསྒོམ་པར་བྱ། །
\b
\q
\b
\v 678 ངག་གང་མདོ་སྡེ་ལ་འཇུག་དེ། །
\q1 གལ་ཏེ་སངས་རྒྱས་གསུངས་འདོད་ན། །
\q1 ཐེག་ཆེན་ཕལ་ཆེར་ཁྱེད་ཅག་གི །མདོ་དང་མཚུངས་འདོད་མིན་ནམ་ཅི། །
\b
\q
\b
\v 679 གལ་ཏེ་མ་གཏོགས་གཅིག་གིས་ནི། །
\q1 ཐམས་ཅད་སྐྱོན་དང་བཅས་འགྱུར་ན། །
\q1 མདོ་མཚུངས་གཅིག་གིས་ཐམས་ཅད་ནི། །
\q1 རྒྱལ་བས་གསུངས་པ་ཅིས་མ་ཡིན། །
\b
\q
\b
\v 680 ངག་གང་འོད་སྲུངས་ཆེན་པོ་ལ། །
\q1 སོགས་པས་གཏིང་དཔོགས་མ་གྱུར་པ། །
\q1 དེ་ནི་ཁྱོད་ཀྱིས་མ་རྟོགས་པས། །
\q1 གཟུང་བྱ་མིན་པར་སུ་ཞིག་བྱེད། །
\b
\q
\b
\v 681 རྨོངས་པས་སྡུག་བསྔལ་ཅན་དོན་དུ། །
\q1 ཆགས་��ང་འཇིགས་མཐའ་ལས་གྲོལ་བ། །
\q1 འཁོར་བར་གནས་པ་གྲུབ་འགྱུར་བ། །
\q1 འདི་ནི་སྟོང་ཉིད་འབྲས་བུ་ཡིན། །
\b
\q
\b
\v 682 དེ་ལྟར་སྟོང་པ་ཉིད་ཕྱོགས་ལ། །
\q1 སུན་འབྱིན་པ་ནི་འཐད་མ་ཡིན། །
\q1 དེས་ན་ཐེ་ཚོམ་མི་ཟ་བར། །
\q1 སྟོང་པ་ཉིད་ནི་བསྒོམ་པར་བྱ། །
\b
\q
\b
\v 683 ཉོ���་མོངས་ཤེས་བྱའི་སྒྲིབ་པ་ཡི། །
\q1 མུན་པའི་གཉེན་པོ་སྟོང་པ་ཉིད། །
\q1 མྱུར་དུ་ཐམས་ཅད་མཁྱེན་འདོད་པས། །
\q1 དེ་ནི་ཇི་ལྟར་སྒོམ་མི་བྱེད། །
\b
\q
\b
\v 684 དངོས་གང་སྡུག་བསྔལ་སྐྱེད་བྱེད་པ། །
\q1 དེ་ལས་སྐྲག་པ་སྐྱེ་འགྱུར་ན། །
\q1 སྟོང་ཉིད་སྡུག་བསྔལ་ཞི་བྱེད་པ། །
\q1 དེ་ལ་འཇིགས་པ་ཇི་ལྟར་སྐྱེ། །
\b
\q
\b
\v 685 གལ་ཏེ་བདག་འགའ་ཡོད་ན་ནི། །
\q1 ཅི་ཡང་རུང་ལས་འཇིགས་འགྱུར་ན། །
\q1 བདག་ཉིད་འགའ་ཡང་ཡོད་མིན་པས། །
\q1 འཇིགས་པར་འགྱུར་བ་སུ་ཞིག་ཡིན། །
\b
\q
\b
\v 686 སོ་དང་སྐྲ་སེན་བདག་མ་ཡིན། །
\q1 བདག་ནི་རུས་པ་ཁྲག་མ་ཡིན། །
\q1 སྣབས་མིན་བད་ཀན་མ་ཡིན་ཏེ། །
\q1 ཆུ་སེར་དང་ནི་རྣག་ཀྱང་མིན། །
\b
\q
\b
\v 687 བདག་ནི་ཞག་དང་རྡུལ་མིན་ཏེ། །
\q1 གློ་མཆིན་དག་ཀྱང་བདག་མ་ཡིན། །
\q1 ནང་ཁྲོལ་གཞན་ཡང་བདག་མིན་ཏེ། །
\q1 བདག་ནི་ཕྱི་ས་གཅིན་མ་ཡིན། །
\b
\q
\b
\v 688 ཤ་དང་པགས་པ་བདག་མིན་ཏེ། །
\q1 དྲོད་དང་རླུང་ཡང་བདག་མ་ཡིན། །
\q1 བུ་ག་བདག་མིན་རྣམ་ཀུན་དུ། །
\q1 རྣམ་ཤེས་དྲུག་ཀྱང་བདག་མ་ཡིན། །
\b
\q
\b
\v 689 གལ་ཏེ་སྒྲ་ཡི་ཤེས་རྟག་ན། །
\q1 ཐམས་ཅད་ཚེ་ན་སྒྲ་འཛིན་འགྱུར། །
\q1 ཤེས་བྱ་མེད་ན་ཅི་ཞིག་རིག །
\q1 གང་གིས་ཤེས་པ་ཞེས་རྗོད་བྱེད། །
\b
\q
\b
\v 690 གལ་ཏེ་ཤེས་མེད་ཤེས་ཡིན་ན། །
\q1 ཤིང་ཡང་ཤེས་པར་ཐལ་བར་འགྱུར། །
\q1 དེས་ན་ཤེས་བྱ་ཉེར་གནས་པ། །
\q1 མེད་པར་ཤེས་པ་མེད་ཅེས་ངེས། །
\b
\q
\b
\v 691 དེ་ཉིད་ཀྱིས་ནི་གཟུགས་ཤེས་ན། །
\q1 དེ་ཚེ་ཐོས་པའང་ཅི་སྟེ་མིན། །
\q1 གལ་ཏེ་སྒྲ་མི་ཉེ་ཕྱིར་ན། །
\q1 དེས་ན་དེ་ཡི་ཤེས་པའང་མེད། །
\b
\q
\b
\v 692 སྒྲ་འཛིན་རང་བཞིན་གང་ཡིན་པ། །
\q1 དེ་གཟུགས་འཛིན་པར་ཇི་ལྟར་འགྱུར། །
\q1 གཅིག་ནི་ཕ་དང་བུ་ཉིད་དུ། །
\q1 བརྟགས་ཡིན་ཡང་དག་ཉིད་མིན་ཏེ། །
\b
\q
\b
\v 693 འདི་ལྟར་སྙིང་སྟོབས་རྡུལ་དང་ནི། །
\q1 མུན་པ་བུ་མིན་ཕ་ཡང་མིན། །
\q1 དེ་ནི་སྒྲ་འཛིན་དང་ལྡན་པའི། །
\q1 རང་བཞིན་དུ་ནི་མཐོང་མ་ཡིན། །
\b
\q
\b
\v 694 གར་མཁན་ལྟ་བུར་ཚུལ་གཞན་གྱིས། །
\q1 དེ་ཉིད་མཐོང་ན་དེ་རྟག་མིན། །
\q1 གལ་ཏེ་ཚུལ་གཞན་དེ་ཉིད་ན། །
\q1 གཅིག་ཉིད་དེ་ནི་སྔོན་མེད་གཅིག །
\b
\q
\b
\v 695 གལ་ཏེ་ཚུལ་གཞན་བདེན་མིན་ན། །
\q1 དེ་ཡི་རང་གི་རང་བཞིན་སྨྲོས། །
\q1 ཤེས་ཉིད་ཅེ་ན་དེ་ལྟ་ན། །
\q1 སྐྱེས་ཀུན་གཅིག་ཏུ་ཐལ་བར་འགྱུར། །
\b
\q
\b
\v 696 སེམས་པ་སེམས་མེད་དེ་དག་ཀྱང་། །
\q1 གཅིག་འགྱུར་གང་ཕྱིར་ཡོད་ཉིད་མཚུངས། །
\q1 གང་ཚེ་བྱེ་བྲག་ཕྱིན་ཅི་ལོག །
\q1 དེ་ཚེ་འབྲ་བའི་རྟེན་གང་ཡིན། །
\b
\q
\b
\v 697 སེམས་མེད་པ་ཡང་བདག་མིན་ཏེ། །
\q1 སེམས་མེད་ཉིད་ཕྱིར་བུམ་སོགས་བཞིན། །
\q1 འོན་ཏེ་སེམས་དང་ལྡན་པའི་ཕྱིར། །
\q1 ཤེས་ན་མི་ཤེས་འཇིག་པར་ཐལ། །
\b
\q
\b
\v 698 ཇི་སྟེ་བདག་ལ་འགྱུར་མེད་ན། །
\q1 སེམས་པས་དེ་ལ་ཅི་ཞིག་བྱས། །
\q1 དེ་ལྟར་ཤེས་མེད་བྱ་བྲལ་བ། །
\q1 ནམ་མཁའ་བདག་ཏུ་བྱས་པར་འགྱུར། །
\b
\q
\b
\v 699 གལ་ཏེ་བདག་ནི་ཡོད་མིན་ན། །
\q1 ལས་འབྲས་འབྲེལ་པ་རིགས་མིན་ཏེ། །
\q1 ལས་བྱས་ནས་ནི་ཞིག་པས་ན། །
\q1 སུ་ཡི་ལས་སུ་འགྱུར་ཞེ་ན། །
\b
\q
\b
\v 700 བྱ་བ་འབྲས་བཞི་ཐ་དད་དང་། །
\q1 དེ་བདག་བྱེད་པ་མེད་པར་ཡང་། །
\q1 ཡུ་བུ་གཉི་ག་ལ་གྲུབ་པས། །
\q1 འདིར་བརྩད་དོན་མེད་མ་ཡིན་ནམ། །
\b
\q
\b
\v 701 རྒྱུ་ལྡན་འབྲས་བུ་དང་བཅས་ཞེས། །
\q1 མཐོང་བ་འདི་ནི་སྲིད་མ་ཡིན། །
\q1 རྒྱུད་ གཅིག་ལ་ནི་བརྟེན་ནས་སུ། །
\q1 བྱེད་པོ་སྤྱོད་པོ་ཞེས་བྱར་བསྟན། །
\b
\q
\b
\v 702 འདས་དང་མ་འོངས་པ་ཡི་སེམས། །
\q1 བདག་མིན་དེ་ནི་མེད་པའི་ཕྱིར། །
\q1 འོན་ཏེ་སྐྱེས་སེམས་བདག་ཡིན་ན། །
\q1 དེ་ཞིག་ན་ཡང་བདག་མེད་དོ། །
\b
\q
\b
\v 703 དཔེར་ན་ཆུ་ཤིང་སྡོང་པོ་དག །
\q1 ཆ་ཤས་ཕྱེ་ན་འགའ་མེད་པ། །
\q1 དེ་བཞིན་རྣམ་པར་དཔྱད་པ་ཡིས། །
\q1 བཙལ་ན་བདག་ཀྱང་ཡང་དག་མིན། །
\b
\q
\b
\v 704 གལ་ཏེ་སེམས་ཅན་ཡོད་མིན་ན། །
\q1 སུ་ལ་སྙིང་རྗེ་བྱ་ཞེ་ན། །
\q1 འབྲས་བུའི་དོན་དུ་ཁས་བླངས་པའི། །
\q1 རྨོངས་པས་བརྟགས་པ་གང་ཡིན་པའོ། །
\b
\q
\b
\v 705 སེམས་ཅན་མེད་འབྲས་སུ་ཡི་ཡིན། །
\q1 བདེན་ཏེ་འོན་ཀྱང་རྨོངས་ལས་འདོད། །
\q1 སྡུག་བསྔལ་ཉེ་བར་ཞི་དོན་དུ། །
\q1 འབྲས་བུའི་རྨོངས་པ་བཟློག་མི་བྱ། །
\b
\q
\b
\v 706 སྡུག་བསྔལ་རྒྱུ་ཡི་ང་རྒྱལ་ནི། །
\q1 བདག་ཏུ་རྨོངས་པས་འཕེལ་བར་འགྱུར། །
\q1 དེ་ལས་ཀྱང་བཟློག་མེད་ཅེ་ན། །
\q1 བདག་མེད་བསྒོམ་པ་མཆོག་ཡིན་ནོ། །
\b
\q
\b
\v 707 ལུས་ནི་རྐང་པ་བྱིན་པ་མིན། །
\q1 བརླ་དང་རྐེད་པའང་ལུས་མ་ཡིན། །
\q1 ལྟོ་དང་རྒྱབ་ཀྱང་ལུས་མིན་ཏེ། །
\q1 བྲང་དང་དཔུང་པའང་ལུས་མ་ཡིན། །
\b
\q
\b
\v 708 རྩིབ་ལོགས་ལག་པའང་ལུས་མིན་ཏེ། །
\q1 མཆན་ཁུང་ཕྲག་པའང་ལུས་མ་ཡིན། །
\q1 ནང་ཁྲོལ་རྣམས་ཀྱང་དེ་མིན་ལ། །
\q1 མགོ་དང་མགྲིན་པའང་ལུས་མིན་ན། །
\q1 འདི་ལ་ལུས་ནི་གང་ཞིག་ཡིན། །
\b
\q
\b
\v 709 གལ་ཏེ་ལུས་འདི་ཐམས་ཅད་ལ། །
\q1 ཕྱོགས་རེ་ཡིས་ནི་གནས་གྱུར་ན། །
\q1 ཆ་རྣམས་ཆ་ལ་གནས་གྱུར་མོད། །
\q1 དེ་རང་ཉིད་ནི་གང་ལ་གནས། །
\b
\q
\b
\v 710 གལ་ཏེ་བདག་ཉིད་ཀུན་གྱི་ལུས། །
\q1 ལག་སོགས་རྣམས་ལ་གནས་ན་ནི། །
\q1 ལག་སོགས་དེ་དག་ཇི་སྙེད་པ། །
\q1 དེ་སྙེད་ཀྱི་ནི་ལུས་སུ་འགྱུར། །
\b
\q
\b
\v 711 ཕྱི་དང་ནང་ན་ལུས་མེད་ན། །
\q1 ཇི་ལྟར་ལག་སོགས་ལ་ལུས་ཡོད། །
\q1 ལག་སོགས་རྣམས་ལས་གཞན་མེད་ན། །
\q1 དེ་ནི་ཇི་ལྟར་ཡོད་པ་ཡིན། །
\b
\q
\b
\v 712 དེས་ན་ལུས་མེད་ལ་སོགས་ལ། །
\q1 རྨོངས་པ་ཡིས་ནི་ལུས་བློར་འགྱུར། །
\q1 དབྱིབས་སུ་བཀོད་པའི་ཁྱད་པར་གྱིས། །
\q1 ཐོ་ཡོར་ལ་ནི་མི་བློ་བཞིན། །
\b
\q
\b
\v 713 ཇི་སྲིད་རྐྱེན་ཚོགས་དེ་སྲིད་དུ། །
\q1 ལུས་ནི་སྐྱེས་བུ་ལྟར་སྣང་བ། །
\q1 དེ་བཞིན་ཇི་སྲིད་ལག་སོགས་ལ། །
\q1 དེ་ཡོད་དེ་སྲིད་དེ་ལུས་སྣང་། །
\b
\q
\b
\v 714 དེ་བཞིན་སོར་མོའི་ཚོགས་ཡིན་ཕྱིར། །
\q1 ལག་པའང་གང་ཞིག་ཡིན་པར་འགྱུར། །
\q1 དེ་ཡང་ཚིགས་ཀྱི་ཚོགས་ཡིན་ཕྱིར། །
\q1 ཚིགས་ཀྱང་རང་གི་ཆ་ཕྱེ་བས། །
\b
\q
\b
\v 715 ཆ་ཡང་རྡུལ་དུ་ཕྱེ་བས་ཏེ། །
\q1 རྡུལ་དེའང་ཕྱོགས་ཆའི་དབྱེ་བ་ཡིས། །
\q1 ཕྱོགས་དབྱེའང་ཆ་ཤས་དང་བྲལ་ཕྱིར། །
\q1 མཁའ་བཞིན་དེས་ན་རྡུལ་ཡང་མེད། །
\b
\q
\b
\v 716 དེ་ལྟར་རྨི་ལམ་ལྟ་བུ་ཡི། །
\q1 གཟུགས་ལ་དཔྱོད་ལྡན་སུ་ཞིག་ཆགས། །
\q1 གང་ཚེ་དེ་ལྟར་ལུས་མེད་པ། །
\q1 དེ་ཚེ་སྐྱེས་གང་བུད་མེད་གང་། །
\b
\q
\b
\v 717 སྡུག་བསྔལ་དེ་ཉིད་དུ་ཡོད་ན། །
\q1 ཅི་སྟེ་རབ་དགའ་ལ་མི་གནོད། །
\q1 བདེན་མྱ་ངན་གདུང་སོགས་ལ། །
\q1 ཞིམ་སོགས་ཅི་སྟེ་དགའ་མི་བྱེད། །
\b
\q
\b
\v 718 སྟོབས་དང་ལྡན་པས་ཟིལ་མནན་ཕྱིར། །
\q1 གལ་ཏེ་དེ་མྱོང་མ་ཡིན་ན། །
\q1 གང་ཞིག་ཉམས་མྱོང་བདག་ཉིད་མིན། །
\q1 དེ་ན་ཚོར་བ་ཇི་ལྟར་ཡིན། །
\b
\q
\b
\v 719 སྡུག་བསྔལ་ཕྲ་མོ་ཉིད་དུ་ཡོད། །
\q1 འདི་ཡི་རགས་པ་བསལ་མིན་ནམ། །
\q1 དེ་ནི་དེ་ལས་གཞན་དགའ་ཙམ། །
\q1 ཞེ་ན་ཕྲ་ཉིད་དེ་ཡང་དེའི། །
\b
\q
\b
\v 720 གལ་ཏེ་འགལ་རྐྱེན་སྐྱེས་པས་ན། །
\q1 སྡུག་བསྔལ་སྐྱེས་པ་མིན་ན་ནི། །
\q1 ཚོར་བར་རྟོག་པ་མངོན་ཞེན་ཉིད། །
\q1 ཡིན་ཞེས་བྱ་བར་གྲུབ་མིན་ནམ། །
\b
\q
\b
\v 721 དེ་ཉིད་ཕྱིར་ན་འདི་ཡི་ནི། །
\q1 གཉེན་པོ་རྣམ་དཔྱོད་འདི་བསྒོམ་སྟེ། །
\q1 རྣམ་བརྟགས་ཞིང་ལས་བྱུང་བ་ཡི། །
\q1 བསམ་གཏན་རྣལ་འབྱོར་པ་ཡི་ཟས། །
\b
\q
\b
\v 722 གལ་ཏེ་དབང་དོན་པར་བཅས་ན། །
\q1 དེ་དག་གང་དུ་ཕྲད་པར་འགྱུར། །
\q1 བར་མེད་ན་ཡང་གཅིག་ཉིད་དེ། །
\q1 གང་ཞིག་གང་དང་ཕྲད་པར་འགྱུར། །
\b
\q
\b
\v 723 རྡུལ་ཕྲན་རྡུལ་ཕྲན་ལ་འཇུག་མེད། །
\q1 དེ་ནི་སྐབས་མེད་མཉམ་པ་ཡིན། །
\q1 མ་ཞུགས་པ་ལ་འདྲེ་མེད་ཅིང་། །
\q1 མ་འདྲེས་པ་ལ་ཕྲད་པ་མེད། །
\b
\q
\b
\v 724 ཆ་མེད་པ་ལའང་ཕྲད་པ་ཞེས། །
\q1 བྱ་བ་ཇི་ལྟར་འཐད་པར་འགྱུར། །
\q1 ཕྲད་པ་དང་ནི་ཆ་མེད་པར། །
\q1 གལ་ཏེ་མཐོང་ན་བསྟན་པར་གྱིས། །
\b
\q
\b
\v 725 རྣམ་ཤེས་ལུས་མེད་པ་ལ་ནི། །
\q1 ཕྲད་པ་འཐད་པ་མ་ཡིན་ཉིད། །
\q1 ཚོགས་པའང་དངོས་པོ་མེད་ཕྱིར་ཏེ། །
\q1 སྔར་ནི་ཇི་ལྟར་རྣམ་དཔྱད་བཞིན། །
\b
\q
\b
\v 726 དེ་ལྟར་རེག་པ་ཡོད་མིན་ན། །
\q1 ཚོར་བ་གང་ལས་འབྱུང་བར་འགྱུར། །
\q1 ངལ་འདི་ཅི་ཡི་དོན་དུ་ཡིན། །
\q1 གང་གིས་གང་ལ་གནོད་པར་འགྱུར། །
\b
\q
\b
\v 727 གང་ཚེ་ཚོར་པོ་འགའ་མེད་ཅིང་། །
\q1 ཚོར་བའང་ཡོད་པ་མ་ཡིན་པ། །
\q1 དེ་ཚེ་གནས་སྐབས་འདི་མཐོང་ནས། །
\q1 སྲེད་པ་ཅི་ཕྱིར་ལྡོག་མི་འགྱུར། །
\b
\q
\b
\v 728 མཐོང་བ་འམ་ནི་རེག་པ་ཡང་། །
\q1 རྨི་ལམ་སྒྱུ་འདྲའི་བདག་ཉིད་ཀྱིས། །
\q1 སེམས་དང་ལྷན་ཅིག་སྐྱེས་པའི་ཕྱིར། །
\q1 ཚོར་བ་དེ་ཡིས་མཐོང་མ་ཡིན། །
\b
\q
\b
\v 729 སྔར་དང་ཕྱི་མར་སྐྱེས་པས་ཀྱང་། །
\q1 དྲན་པར་འགྱུར་གྱི་མྱོང་མ་ཡིན། །
\q1 རང་གིས་བདག་ཉིད་མྱོང་མིན་ལ། །
\q1 གཞན་དག་གིས་ཀྱང་མྱོང་མ་ཡིན། །
\b
\q
\b
\v 730 ཚོར་པོ་འགའ་ཡང་ཡོད་མིན་ཏེ། །
\q1 དེས་ན་ཚོར་བ་དེ་ཉིད་མིན། །
\q1 དེ་ལྟར་བདག་མེད་ཚོགས་འདི་ལ། །
\q1 འདི་ཡིས་ཅི་སྟེ་གནོད་པར་བྱ། །
\b
\q
\b
\v 731 ཡིད་ནི་དབང་རྣམས་ལ་མི་གནས། །
\q1 གཟུགས་སོགས་ལ་མིན་བར་ནའང་མིན། །
\q1 ནང་ཡང་སེམས་མིན་ཕྱི་མིན་ཞིང་། །
\q1 གཞན་དུ་ཡང་ནི་རྙེད་མ་ཡིན། །
\b
\q
\b
\v 732 གང་ཞིག་ལུས་མིན་གཞན་དུ་མིན། །
\q1 འདྲེས་མིན་ལོགས་སུའང་འགར་མེད་པ། །
\q1 དེ་ནི་ཅུང་ཟད་མིན་དེའི་ཕྱིར། །
\q1 སེམས་ཅན་རང་བཞིན་མྱ་ངན་འདས། །
\b
\q
\b
\v 733 ཤེས་བྱ་ལས་སྔར་ཤེས་ཡོད་ན། །
\q1 དེ་ནི་ཅི་ལ་དམིགས་ནས་སྐྱེ། །
\q1 ཤེས་དང་ཤེས་བྱ་ལྷན་ཅིག་ན། །
\q1 དེ་ནི་ཅི་ལ་དམིགས་ནས་སྐྱེ། །
\b
\q
\b
\v 734 འོན་ཏེ་ཤེས་བྱའི་ཕྱིས་ཡོད་ན། །
\q1 དེ་ཚེ་ཤེས་པ་གང་ལས་སྐྱེ། །
\q1 དེ་ལྟར་ཆོས་རྣམས་ཐམས་ཅད་ཀྱི། །
\q1 སྐྱེ་བ་རྟོགས་པར་འགྱུར་མ་ཡིན། །
\b
\q
\b
\v 735 གལ་ཏེ་དེ་ལྟར་ཀུན་རྫོབ་མེད། །
\q1 དེ་ལ་བདེན་གཉིས་ག་ལ་ཡོད། །
\q1 དེ་ཡང་ཀུན་རྫོབ་གཞན་གྱིས་ན། །
\q1 སེམས་ཅན་མྱ་ངན་ག་ལ་འདའ། །
\b
\q
\b
\v 736 འདི་ནི་གཞན་སེམས་རྣམ་རྟོག་སྟེ། །
\q1 དེ་ནི་རང་གི་ཀུན་རྫོབ་མིན། །
\q1 ཕྱིས་དེ་ངེས་ན་དེ་ཡོད་དེ། །
\q1 མིན་ན་ཀུན་རྫོབ་མེད་པ་ཉིད། །
\b
\q
\b
\v 737 རྟོག་དང་བརྟག་པར་བྱ་བ་དག །
\q1 གཉིས་པོ་ཕན་ཚུན་བརྟེན་པ་ཡིན། །
\q1 ཇི་ལྟར་གྲགས་པ་ལ་བརྟེན་ནས། །
\q1 རྣམ་པར་དཔྱད་པ་ཐམས་ཅད་བརྗོད། །
\b
\q
\b
\v 738 གང་ཚེ་རྣམ་པར་དཔྱད་པ་ཡི། །
\q1 རྣམ་དཔྱོད་ཀྱིས་ནི་དཔྱོད་བྱེད་ན། །
\q1 དེ་ཚེ་རྣམ་དཔྱོད་དེ་ཡང་ནི། །
\q1 རྣམ་དཔྱོད་ཕྱིར་ན་ཐུག་པ་མེད། །
\b
\q
\b
\v 739 དཔྱད་བྱ་རྣམ་པར་དཔྱད་བྱས་ན། །
\q1 རྣམ་དཔྱོད་ལ་ནི་རྟེན་ཡོད་མིན། །
\q1 རྟེན་མེད་ཕྱིར་ན་མི་སྐྱེ་སྟེ། །
\q1 དེ་ཡང་མྱ་ངན་འདས་པར་བརྗོད། །
\b
\q
\b
\v 740 གང་གི་ལྟར་ན་འདི་གཉིས་བདེན། །
\q1 དེ་ཉིད་ཤིན་ཏུ་དཀའ་བར་གནས། །
\q1 གལ་ཏེ་ཤེས་དབང་ལས་དོན་གྲུབ། །
\q1 ཤེས་ཡོད་ཉིད་ལ་རྟེན་ཅི་ཡོད། །
\b
\q
\b
\v 741 འོན་ཏེ་ཤེས་བྱ་ལས་ཤེས་གྲུབ། །
\q1 ཤེས་བྱ་ཡོད་ལ་རྟེན་ཅི་ཡོད། །
\q1 དེ་སྟེ་ཕན་ཚུན་དབང་གིས་ཡོད། །
\q1 གཉི་ག་ཡང་ནི་མེད་པར་འགྱུར། །
\b
\q
\b
\v 742 གལ་ཏེ་བུ་མེད་ཕ་མིན་ན། །
\q1 བུ་ཉིད་གང་ལས་བྱུང་བ་ཡིན། །
\q1 བུ་མེད་པར་ནི་ཕ་མེད་པ། །
\q1 དེ་བཞིན་དེ་གཉིས་མེད་པ་ཉིད། །
\b
\q
\b
\v 743 མྱུ་གུ་ས་བོན་ལས་སྐྱེ་ཞིང་། །
\q1 ས་བོན་དེ་ཉིད་ཀྱིས་རྟོགས་བཞིན། །
\q1 ཤེས་བྱ་ལས་སྐྱེས་ཤེས་པ་ཡིས། །
\q1 དེ་ཡོད་པ་ནི་ཅིས་མི་རྟོགས། །
\b
\q
\b
\v 744 མྱུ་གུ་ལས་གཞན་ཤེས་པ་ཡིས། །
\q1 ས་བོན་ཡོད་ཅེས་རྟོགས་འགྱུར་ན། །
\q1 གང་ཕྱིར་ཤེས་བྱ་དེ་རྟོགས་པ། །
\q1 ཤེས་པ་ཡོད་ཉིད་གང་ལས་རྟོགས། །
\b
\q
\b
\v 745 རེ་ཞིག་འཇིག་རྟེན་མངོན་སུམ་གྱིས། །
\q1 རྒྱུ་རྣམས་ཐམས་ཅད་མཐོང་བ་ཡིན། །
\q1 པདྨའི་སྡོང་བུ་སོགས་དབྱེ་ནི། །
\q1 རྒྱུ་ཡི་དབྱེ་བས་བསྐྱེད་པ་ཡིན། །
\b
\q
\b
\v 746 རྒྱུ་དབྱེ་གང་གིས་བྱས་ཞེ་ན། །
\q1 སྔར་གྱི་རྒྱུ་དབྱེ་ཉིད་ལས་སོ། །
\q1 ཅི་ཕྱིར་རྒྱུ་ཡིས་འབྲས་སྐྱེད་ནུས། །
\q1 སྔར་གྱི་རྒྱུ་ཡི་མཐུ་ཉིད་ལས། །
\b
\q
\b
\v 747 དབང་ཕྱུག་འགྲོ་བའི་རྒྱུ་ཡིན་ན། །
\q1 རེ་ཞིག་དབང་ཕྱུག་གང་ཡིན་སྨྲོས། །
\q1 འབྱུང་རྣམས་ཞེ་ན་དེ་ལྟ་མོད། །
\q1 མིང་ཙམ་ལ་ཡང་ཅི་ཞིག་ངལ། །
\b
\q
\b
\v 748 འོན་ཀྱང་ས་སོགས་དུ་མ་དང་། །
\q1 མི་རྟག་གཡོ་མེད་ལྷ་མིན་ཞིང་། །
\q1 འགོམ་བྱ་ཉིད་དང་མི་གཙང་བས། །
\q1 དེ་ནི་དབང་ཕྱུག་ཉིད་མ་ཡིན། །
\b
\q
\b
\v 749 དབང་ཕྱུག་མཁའ་མིན་གཡོ་མེད་ཕྱིར། །
\q1 བདག་མིན་སྔར་ནི་བཀག་ཟིན་ཕྱིར། །
\q1 བསམ་མིན་པ་ཡི་བྱེད་པོ་ཡང་། །
\q1 བསམ་མིན་བརྗོད་པས་ཅི་ཞིག་བྱ། །
\b
\q
\b
\v 750 དེས་བསྐྱེད་འདོད་པའང་གང་ཞིག་ཡིན། །
\q1 བདག་ནི་དེ་དང་ས་སོགས་དང་། །
\q1 དབང་ཕྱུག་ངོ་བོའང་རྟག་མིན་ནམ། །
\q1 ཤེས་པ་ཤེས་བྱ་ལས་སྐྱེ་དང་། །
\b
\q
\b
\v 751 ཐོག་མེད་བདེ་སྡུག་ལས་ལས་ཡིན། །
\q1 དེ་ཡིས་གང་ཞིག་བསྐྱེད་པ་སྨྲོས། །
\q1 རྒྱུ་ལ་ཐོག་མ་ཡོད་མིན་ན། །
\q1 འབྲས་བུའི་ཐོག་མ་ག་ལ་ཡོད། །
\b
\q
\b
\v 752 རྟག་ཏུ་ཅི་ཕྱིར་བྱེད་མིན་ཏེ། །
\q1 དེ་ནི་གཞན་ལ་ལྟོས་པ་མིན། །
\q1 དེས་བྱས་མིན་གཞན་ཡོད་མིན་ན། །
\q1 དེས་འདི་གང་ལ་ལྟོས་པར་འགྱུར། །
\b
\q
\b
\v 753 གལ་ཏེ་ལྟོས་ན་ཚོགས་པ་ཉིད། །
\q1 རྒྱུ་ཡིན་འགྱུར་གྱི་དབང་ཕྱུག་མིན། །
\q1 ཚོགས་ན་མི་སྐྱེ་དབང་མེད་ཅིང་། །
\q1 དེ་མེད་པར་ནི་སྐྱེ་དབང་མེད། །
\b
\q
\b
\v 754 གལ་ཏེ་དབང་ཕྱུག་མི་འདོད་བཞིན། །
\q1 བྱེད་ན་གཞན་གྱི་དབང་དུ་ཐལ། །
\q1 འདོད་ནའང་འདོད་ལ་རག་ལས་འགྱུར། །
\q1 བྱེད་ནའང་དབང་ཕྱུག་ག་ལ་ཡིན། །
\b
\q
\b
\v 755 གང་དག་རྡུལ་ཕྲན་རྟག་སྨྲ་བ། །
\q1 དེ་དག་ཀྱང་ནི་སྔར་བཟློག་ཟིན། །
\q1 གཙོ་བོ་རྟག་པ་འགྲོ་བ་ཡི། །
\q1 རྒྱུ་ཡིན་པར་ནི་གྲངས་ཅན་འདོད། །
\b
\q
\b
\v 756 སྙིང་སྟོབས་རྡུལ་དང་མུན་པ་ཞེས། །
\q1 བྱ་བའི་ཡོན་ཏན་མཉམ་གནས་ནི། །
\q1 གཙོ་བོ་ཞེས་བྱར་རབ་བརྗོད་དེ། །
\q1 མི་མཉམ་འགྲོ་བ་ཡིན་པར་བརྗོད། །
\b
\q
\b
\v 757 གཅིག་ལ་རང་བཞིན་གསུམ་ཉིད་ནི། །
\q1 རིགས་མིན་དེས་ན་དེ་ཡོད་མིན། །
\q1 དེ་བཞིན་ཡོན་ཏན་ཡོད་མིན་ཏེ། །
\q1 དེ་ཡང་སོ་སོར་རྣམ་གསུམ་ཕྱིར། །
\b
\q
\b
\v 758 ཡོན་ཏན་མེད་ན་སྒྲ་སོགས་ཀྱང་། །
\q1 ཡོད་ཉིད་ཤིན་ཏུ་རྒྱང་རིང་འགྱུར། །
\q1 སེམས་མེད་གོས་ལ་སོགས་པ་ལ། །
\q1 བདེ་སོགས་ཡོད་པ་སྲིད་པའང་མིན། །
\b
\q
\b
\v 759 དངོས་རྣམས་དེ་རྒྱུའི་རང་བཞིན་ན། །
\q1 དངོས་པོ་རྣམ་དཔྱད་མ་ཟིན་ནམ། །
\q1 ཁྱོད་ཀྱི་རྒྱུ་ཡང་བདེ་སོགས་ཉིད། །
\q1 དེ་ལས་སྣམ་སོགས་འབྱུང་བའང་མེད། །
\b
\q
\b
\v 760 སྣམ་སོགས་ལས་ནི་བདེ་སོགས་ཡིན། །
\q1 དེ་མེད་ཕྱིར་ན་བདེ་སོགས་མེད། །
\q1 བདེ་སོགས་རྟག་པ་ཉིད་དུ་ཡང་། །
\q1 ནམ་ཡང་དམིགས་པ་ཡོད་མ་ཡིན། །
\b
\q
\b
\v 761 བདེ་སོགས་གསལ་བ་ཡོད་ཉིད་ན། །
\q1 མྱོང་བ་ཅི་ཕྱིར་འཛིན་མ་ཡིན། །
\q1 དེ་ཉིད་ཕྲ་མོར་གྱུར་ན་དེ། །
\q1 རགས་དང་ཕྲ་བའང་ཇི་ལྟར་ཡིན། །
\b
\q
\b
\v 762 རགས་པ་དོར་ནས་ཕྲ་གྱུར་པས། །
\q1 ཕྲ་རགས་དེ་དག་མི་རྟག་ཉིད། །
\q1 དེ་བཞིན་དངོས་པོ་ཐམས་ཅད་ནི། །
\q1 མི་རྟག་ཉིད་དུ་ཅིས་མི་འདོད། །
\b
\q
\b
\v 763 རགས་པ་བདེ་ལས་གཞན་མིན་ན། །
\q1 བདེ་བ་གསལ་བ་མི་རྟག་ཉིད། །
\q1 གལ་ཏེ་མེད་པ་འགའ་ཡང་ནི། །
\q1 སྐྱེ་མིན་མེད་ཕྱིར་ཞེས་འདོད་ན། །
\b
\q
\b
\v 764 གསལ་བ་མེད་པ་སྐྱེ་བར་ནི། །
\q1 ཁྱོད་མི་འདོད་ཀྱང་གནས་པ་ཉིད། །
\q1 གལ་ཏེ་རྒྱུ་ལ་འབྲས་གནས་ན། །
\q1 ཟན་ཟ་མི་གཙང་ཟ་བར་འགྱུར། །
\b
\q
\b
\v 765 རས་ཀྱི་རིན་གྱིས་རས་བལ་གྱི། །
\q1 ས་བོན་ཉོས་ལ་བགོ་བར་གྱིས། །
\q1 འཇིག་རྟེན་རྨོངས་པས་མ་མཐོང་ན། །
\q1 དེ་ཉིད་ཤེས་ཀྱིས་བཞག་དེ་ཉིད། །
\b
\q
\b
\v 766 ཤེས་དེ་འཇིག་རྟེན་ལ་ཡང་ནི། །
\q1 ཡོད་པས་ཅི་སྟེ་མཐོང་མ་ཡིན། །
\q1 འཇིག་རྟེན་ཚད་མ་ཉིད་མིན་ན། །
\q1 གསལ་བ་མཐོང་བའང་བདེན་མ་ཡིན། །
\b
\q
\b
\v 767 གལ་ཏེ་ཚད་མ་ཚད་མིན་ན། །
\q1 དེས་གཞལ་བརྫུན་པར་མི་འགྱུར་རམ། །
\q1 དེ་ཉིད་དུ་ན་སྟོང་པ་ཉིད། །
\q1 སྒོམ་པ་དེ་ཕྱིར་མི་འཐད་འགྱུར། །
\b
\q
\b
\v 768 བརྟགས་པའི་དངོས་ལ་མ་རེག་པར། །
\q1 དེ་ཡི་དངོས་མེད་འཛིན་མ་ཡིན། །
\q1 དེ་ཕྱིར་བརྫུན་པའི་དངོས་གང་ཡིན། །
\q1 དེ་ཡི་དངོས་མེད་གསལ་བར་བརྫུན། །
\b
\q
\b
\v 769 དེས་ན་རྨི་ལམ་བུ་ཤི་ལ། །
\q1 དེ་མེད་སྙམ་པའི་རྣམ་རྟོག་ནི། །
\q1 དེ་ཡོད་རྣམ་པར་རྟོག་པ་ཡི། །
\q1 གེགས་ཡིན་དེ་ཡང་བརྫུན་པ་ཡིན། །
\b
\q
\b
\v 770 དེ་བས་དེ་ལྟར་རྣམ་དཔྱད་པས། །
\q1 འགའ་ཡང་རྒྱུ་མེད་ཡོད་མ་ཡིན། །
\q1 སོ་སོ་བའམ་འདུས་པ་ཡི། །
\q1 རྐྱེན་རྣམས་ལ་ཡང་གནས་མ་ཡིན། །
\b
\q
\b
\v 771 གཞན་ནས་འོངས་པའང་མ་ཡིན་ལ། །
\q1 གནས་པ་མ་ཡིན་འགྲོ་མ་ཡིན། །
\q1 རྨོངས་པས་བདེན་པར་གང་བྱས་འདི། །
\q1 སྒྱུ་མ་ལས་ནི་ཁྱད་ཅི་ཡོད། །
\b
\q
\b
\v 772 སྒྱུ་མས་སྤྲུལ་པ་གང་ཡིན་དང་། །
\q1 རྒྱུ་རྣམས་ཀྱིས་ནི་གང་སྤྲུལ་པ། །
\q1 དེ་ནི་གང་ནས་འོངས་གྱུར་ཅིང་། །
\q1 གང་དུ་འགྲོ་བའང་བརྟག་པར་གྱིས། །
\b
\q
\b
\v 773 གང་ཞིག་གང་ནི་ཉེ་བ་ཡིས། །
\q1 མཐོང་གྱུར་དེ་མེད་ན་མིན་པ། །
\q1 བཅོས་སུ་གཟུགས་བརྙན་དང་མཚུངས་པ། །
\q1 དེ་ལ་བདེན་ཉིད་ཇི་ལྟར་ཡོད། །
\b
\q
\b
\v 774 དངོས་པོ་ཡོད་པར་གྱུར་པ་ལ། །
\q1 རྒྱུ་ཡིས་དགོས་པ་ཅི་ཞིག་ཡོད། །
\q1 འོན་ཏེ་དེ་ནི་མེད་ན་ཡང་། །
\q1 རྒྱུ་ཡིས་དགོས་པ་ཅི་ཞིག་ཡོད། །
\b
\q
\b
\v 775 བྱེ་བ་བརྒྱ་ཕྲག་རྒྱུ་ཡིས་ཀྱང་། །
\q1 དངོས་པོ་མེད་པ་བསྒྱུར་དུ་མེད། །
\q1 གནས་སྐབས་དེ་དངོས་ཇི་ལྟར་ཡིན། །
\q1 དངོས་འགྱུར་གཞན་ཡང་གང་ཞིག་ཡིན། །
\b
\q
\b
\v 776 མེད་ཚེ་དངོས་ཡོད་སྲིད་མིན་ན། །
\q1 དངོས་པོ་ཡོད་པར་ནམ་ཞིག་འགྱུར། །
\q1 དངོས་པོ་སྐྱེས་པར་མ་གྱུར་པར། །
\q1 དངོས་མེད་དེ་ནི་འབྲལ་མི་འགྱུར། །
\b
\q
\b
\v 777 དངོས་མེད་དང་ནི་མ་བྲལ་ན། །
\q1 དངོས་པོ་ཡོད་པའི་སྐབས་མི་སྲིད། །
\q1 དངོས་པོའང་མེད་པར་འགྱུར་མིན་ཏེ། །
\q1 རང་བཞིན་གཉིས་སུ་ཐལ་འགྱུར་ཕྱིར། །
\b
\q
\b
\v 778 དེ་ལྟར་འགག་པ་ཡོད་མིན་ཞིང་། །
\q1 དངོས་པོའང་ཡོད་མིན་དེ་ཡི་ཕྱིར། །
\q1 འགྲོ་བ་འདི་དག་ཐམས་ཅད་ནི། །
\q1 རྟག་ཏུ་མ་སྐྱེས་མ་འགགས་ཉིད། །
\b
\q
\b
\v 779 འགྲོ་བ་རྨི་ལམ་ལྟ་བུ་སྟེ། །
\q1 རྣམ་པར་དཔྱད་ན་ཆུ་ཤིང་འདྲ། །
\q1 མྱ་ངན་འདས་དང་མ་འདས་པའང་། །
\q1 དེ་ཉིད་དུ་ན་ཁྱད་པར་མེད། །
\b
\q
\b
\v 780 དེ་ལྟར་སྟོང་པའི་དངོས་རྣམས་ལ། །
\q1 ཐོབ་པ་ཅི་ཡོད་ཤོར་ཅི་ཡོད། །
\q1 གང་གིས་རིམ་གྲོ་བྱས་པའམ། །
\q1 ཡོངས་སུ་བརྙས་པའང་ཅི་ཞིག་ཡོད། །
\b
\q
\b
\v 781 བདེ་བའང་སྡུག་བསྔལ་གང་ལས་ཡིན། །
\q1 མི་དགར་ཅི་ཡོད་དགར་ཅི་ཡོད། །
\q1 དེ་ཉིད་དུ་ནི་བཙལ་བྱས་ན། །
\q1 གང་ཞིག་སྲེད་ཅིང་གང་ལ་སྲེད། །
\b
\q
\b
\v 782 དཔྱད་ན་གསོན་པོའི་འཇིག་རྟེན་འདི། །
\q1 གང་ཞིག་འདིར་ནི་འཆི་འགྱུར་ཏེ། །
\q1 འབྱུང་འགྱུར་གང་ཡིན་བྱུང་གྱུར་གང་། །
\q1 གཉེན་དང་བཤེས་ཀྱང་གང་ཞིག་ཡིན། །
\b
\q
\b
\v 783 ཐམས་ཅད་ནམ་མཁའ་འདྲ་བར་ནི། །
\q1 བདག་འདྲས་ཡོངས་སུ་གཟུང་བར་གྱིས། །
\q1 བདག་ཉིད་བདེ་བར་འདོད་རྣམས་ནི། །
\q1 འཐབ་དང་སྤྲོ་བའི་རྒྱུ་དག་གིས། །
\b
\q
\b
\v 784 རབ་ཏུ་འཁྲུག་དང་དགའ་བར་བྱེད། །
\q1 མྱ་ངན་འབད་རྩོལ་རྩོད་པ་དང་། །
\q1 ཕན་ཚུན་གཅོད་དང་འབིགས་པ་དང་། །
\q1 སྡིག་དག་གིས་ནི་ཚེགས་ཆེན་འཚོ། །
\b
\q
\b
\v 785 བདེ་འགྲོར་ཡང་དང་ཡང་འོངས་ཏེ། །
\q1 བདེ་བ་མང་པོ་སྤྱད་སྤྱད་ནས། །
\q1 ཤི་ནས་ངན་སོང་སྡུག་བསྔལ་ནི། །
\q1 ཡུན་རིང་མི་བཟད་རྣམས་སུ་ལྟུང་། །
\b
\q
\b
\v 786 སྲིད་པ་ན་ནི་གཡང་ས་མང་། །
\q1 དེར་ནི་དེ་ཉིད་མིན་འདི་འདྲ། །
\q1 དེར་ཡང་ཕན་ཚུན་འགལ་བས་ན། །
\q1 སྲིད་ན་དེ་ཉིད་འདི་འདྲ་མེད། །
\b
\q
\b
\v 787 དེ་ཡང་དཔེ་མེད་མི་བཟད་པའི། །
\q1 སྡུག་བསྔལ་རྒྱ་མཚོ་མཐའ་ལས་འདས། །
\q1 དེར་ནི་དེ་ལྟར་སྟོབས་ཆུང་ཞིང་། །
\q1 དེར་ནི་ཚེ་ཡང་ཐུང་བ་ཉིད། །
\b
\q
\b
\v 788 དེར་ཡང་གསོན་དང་ནད་མེད་ཀྱི། །
\q1 བྱེད་དང་བཀྲེས་ནའི་ངལ་བ་དང་། །
\q1 གཉིད་དང་འཚེ་དང་དེ་བཞིན་དུ། །
\q1 བྱིས་དང་འགྲོགས་པ་དོན་མེད་ཀྱིས། །
\b
\q
\b
\v 789 ཚེ་ནི་དོན་མེད་མྱུར་འདའ་ཡི། །
\q1 རྣམ་དཔྱོད་ཤིན་ཏུ་རྙེད་པར་དཀའ། །
\q1 དེར་ཡང་རྣམ་གཡེང་གོམས་པ་ནི། །
\q1 བཟློག་པའི་ཐབས་ནི་ག་ལ་ཡོད། །
\b
\q
\b
\v 790 དེར་ཡང་ངན་སོང་ཆེན་པོར་ནི། །
\q1 ལྟུང་ཕྱིར་བདུད་ནི་བརྩོན་པར་བྱེད། །
\q1 དེར་ནི་ལོག་པའི་ལམ་མང་ཞིང་། །
\q1 ཐེ་ཚོམ་ལས་ཀྱང་བརྒལ་དཀའ་སྟེ། །
\b
\q
\b
\v 791 སླར་ཡང་དལ་བ་རྙེད་དཀའ་ཞིང་། །
\q1 སངས་རྒྱས་འབྱུང་རྙེད་ཤིན་ཏུ་དཀའ། །
\q1 ཉོན་མོངས་ཆུ་བོ་སྤང་དཀའ་སྟེ། །
\q1 ཨེ་མ་སྡུག་བསྔལ་བརྒྱུད་པར་གྱུར། །
\b
\q
\b
\v 792 དེ་ལྟར་ཤིན་ཏུ་སྡུག་བསྔལ་ཡང་། །
\q1 རང་སྡུག་མི་མཐོང་གང་ཡིན་པ། །
\q1 སྡུག་བསྔལ་ཆུ་བོར་གནས་འདི་དག །
\q1 ཀྱི་ཧུད་མྱ་ངན་བྱ་བར་འོས། །
\b
\q
\b
\v 793 དཔེར་ན་འགའ་ཞིག་ཡང་ཡང་ཁྲུས། །
\q1 བྱས་ཏེ་ཡང་ཡང་མེར་འཇུག་པ། །
\q1 དེ་ལྟར་ཤིན་ཏུ་སྡུག་བསྔལ་བར། །
\q1 གནས་ཀྱང་བདག་ཉིད་བདེར་རློམ་བཞིན། །
\b
\q
\b
\v 794 དེ་ལྟར་རྒ་དང་འཆི་མེད་པ། །
\q1 བཞིན་དུ་སྤྱོད་པས་གནས་རྣམས་ལ། །
\q1 དང་པོ་ཉིད་དུ་བསད་བྱས་ནས། །
\q1 ངན་སོང་ལྟུང་བ་མི་བཟད་འོང་། །
\b
\q
\b
\v 795 དེ་ལྟར་སྡུག་བསྔལ་མེས་གདུངས་ལ། །
\q1 བསོད་ནམས་སྤྲིན་ལས་ལེགས་འཁྲུངས་པའི། །
\q1 རང་གི་བདེ་བའི་ཚོགས་ཆར་གྱིས། །
\q1 ཞི་བྱེད་པར་བདག་ནམ་ཞིག་འགྱུར། །
\b
\q
\b
\v 796 ནམ་ཞིག་དམིགས་པ་མེད་ཚུལ་དུ། །
\q1 གུས་པས་བསོད་ནམས་ཚོགས་བསགས་ཏེ། །
\q1 དམིགས་པས་ཕུང་བར་འགྱུར་རྣམས་ལ། །
\q1 སྟོང་པ་ཉིད་ནི་སྟོན་པར་འགྱུར། །
\b
\q
\b
\v 797 བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། ཤེས་རབ་ཀྱི་ཕ་རོལ་ཏུ་ཕྱིན་པའི་ལེའུ་སྟེ་དགུ་པའོ།། །
\q1 །
\b
\q
\b
